শিক্ষার সত্যিকার আলো ছড়ায়নি বলেই গ্রামে গ্রামে দেশীয় অস্ত্র নিয়ে এখনো মানুষ ঝগড়া করে, জমিজমা নিয়ে মামলা হামলা ইত্যাদি হয়! করোনার এই মহাবিপদেও মানুষ স্বাস্থ্যবিধি না মানা, করোনা বলতে কিছু নাই ভাবা প্রমান করে এই যুগে জন্মের কারণে ভাগ্যবান হয়েও আমরা কতটা আদিম ভাবনার মানুষ।
আজকে করোনায় ভারতে যা ঘটছে তার জন্য একান্তভাবে দায়ী ধর্মান্ধ দল বিজেপি এবং তাদের নেতা মোদী। এরা কুম্ভ মেলার নামে লক্ষ লক্ষ মানুষ একত্রিত হয়েছে যেখানে স্বাস্থ্যবিধিকে totally বুড়ো আঙ্গুল দেখিয়েছে। দুনিয়ার সকল ধর্মান্ধের চরিত্র একই। তারা করোনা ফরোনা বিশ্বাস করে না। নির্বাচনের নামে নির্বাচনী সভা স্বয়ং প্রধানমন্ত্রী আসছেন আর লক্ষ লক্ষ মানুষ যোগ দেওয়ায় ধন্যবাদ দিয়েছেন। জীবিত এবং ক্ষমতায় থাকা অবস্থায় নিজের নামে স্টেডিয়াম করে সেটা উদ্ধোধন করেছেন প্রধানমন্ত্রী। আইপিএল খেলা চলছে। আর গত জানুয়ারী মাসেই করোনা নাই বলে ঘোষণা দিয়েছে। এইসবের যোগফল হলো ডিজাস্টার। অক্সিজেনের অভাবে মানুষের হাহাকারে আকাশ বাতাস ভারাক্রান্ত, প্রকম্পিত। দিল্লি যেন মৃত্যুপুরী। আজ ভারত বলে বিশ্বের সকল প্রভাবশালী সংবাদ মাধ্যম অত্যন্ত গুরুত্বের সাথে এইসব সংবাদ প্রকাশ, টেলিভিশনে টক্-শো করছে। শুধু তাই না চীন, পাকিস্তানের মত শত্রু বলে খ্যাত রাষ্ট্র সাহায্যের হাত বাড়িয়েছে। অন্যান্য প্রভাবশালী রাষ্ট্র যেমন জার্মানি, আমেরিকাও সাহায্যের হাত বাড়িয়েছে। ব্রাজিলের অবস্থা ভারতের চেয়ে খারাপ হওয়া সত্বেও এত মনোযোগ পায়নি। এর কারণ কি? এর কারণ ভারত শিক্ষায় অনেক এগিয়ে। ভারতের প্রভাবকে কেউ ইগনোর করতে পারে না। ভারতের লক্ষ লক্ষ লোক মিডল ইস্টে ভালো পজিশনে কাজ করছে। ভারতের লক্ষ লক্ষ মানুষ ইউরোপ আমেরিকায় শিক্ষক, গবেষকসহ বড় বড় পদে কাজ করছে এবং অনেকেই ওসব দেশের নাগরিক। আমি ভাবছি একই অবস্থা বাংলাদেশের হলে আমরা কি সমানুপাতিক সাহায্য পাব, সমানুপাতিক এটেনশান পাব? আমাদেরকে এখনই আমাদের শিক্ষা ও স্বাস্থ্যের উপর নজর দিতে হবে। এই বিশ্ব কেবল তেলা মাথায় তেল দেয়। আমাদের দিকে কেউ ফিরেও তাকাবে না। আমরা কিন্তু দোকানপাট খুলে দিছি। দুনিয়ার কাছে সম্মান অর্জনের একমাত্র পথ হলো সুশিক্ষিত মানসম্পন্ন জনগুষ্টি। মনে রাখতে হবে বড় বড় স্কলাররা হলো দেশের সবচেয়ে বড় এম্বাসেডর। বেশি করে শিক্ষা, গবেষণা ও স্বাস্থ্যে বরাদ্দ দিন কেবল তখনই সত্যিকারের উন্নয়ন দেখবেন। অন্যথায় সব ফাঁকা বুলি।
শপিং মল নাকি খুলে দিছে? আমারতো শুনেই ঈদের খুশির মত আনন্দ লাগতেছে। বাকি কথাগুলো নাজনীন মুন্নির কণ্ঠেই শুনুন। এটি তিনি গতবছর বলেছিলেন যা এখনও প্রযোজ্য। আমরা যা করছি তাতে আগামী বছরও এই ভিডিওটি প্রযোজ্য হবে।
গত ২২ এপ্রিল থেকে মার্কিন প্রেসিডেন্ট জো বাইডেনের উদ্যোগে এবং তার নেতৃত্বে দুদিনব্যাপী অনলাইন জলবায়ু সম্মেলন হয়ে গেল। সেখানে বিশ্বের ৪০টি দেশের সরকার প্রধানকে আমন্ত্রণ জানানো হয়। সেই সম্মেলনে আমাদের প্রধানমন্ত্রীও আমন্ত্রিত হয়েছিলেন এবং তিনি উপস্থিত ছিলেন। তিনি সেখানে চার দফা সুপারিশও পেশ করেছেন। সেই সম্মেলনে আলোচনার কেন্দ্রে ছিল বিশ্বে কিভাবে কার্বন ইমিশন ৫০ থেকে ৫২% বর্তমান থেকে কমানো যায়। আলোচনার একটি বড় ইস্যু ছিল কয়লা বিদ্যুৎ কেন্দ্রগুলো দ্রুত বন্ধ করে দেওয়া। উন্নত দেশগুলোর অনেকেই যেমন জার্মানি, জাপান অনেকদিন ধরেই তাদের বিদ্যমান কয়লা বিদ্যুৎ প্রকল্প বন্ধ করে দিচ্ছিল এবং নতুন কোন কয়লা বিদ্যুৎ কেন্দ্র স্থাপন করছিল না। চীন ভারত পর্যন্ত রাজি হয়েছে তারাও কয়লা বিদ্যুৎ কেন্দ্রগুলো ধীরে ধীরে বন্ধ করে দিবে। ইউরোপ এবং আমেরিকা চাচ্ছিল দ্রুত বন্ধ হউক। আমি ভাবছিলাম এই সম্মেলনে উপস্থিত থেকে আমাদের প্রধানমন্ত্রী কি একটুও অস্বস্তিতে ভুগেননি। সারা বিশ্ব যখন বিদ্যমান কয়লা বিদ্যুৎ কেন্দ্র বন্ধের কথা বলছে আমরা তখন কয়লা বিদ্যুৎ কেন্দ্র বানাতে যাচ্ছি এই কথা ভেবে উনার কি একবারের জন্য লজ্জাবোধ জাগেনি? তাও আবার কোথায়? পৃথিবীর সবচেয়ে বড় ম্যানগ্রোভ ফরেস্ট সুন্দরবনের পাশে। এটি বাংলাদেশের গর্ব। যখন থেকে রামপাল কয়লা বিদ্যুৎ কেন্দ্র বানানোর কথা উঠেছিল তখন থেকে দেশের সভ্য মানুষদের একটি অংশ এর বিরোধিতা করে আসছিল। আমি নিজেও এইটা নিয়ে অনেকবার লিখেছি। এই প্রকল্প বাস্তবায়নের মাধ্যমে আমরা বিশ্বের কাছে অসভ্য মানুষ হিসাবে বিবেচিত হব। আমরা জলবায়ু পরিবর্তন মোকাবেলার জন্য যে অর্থ বরাদ্দ হবে সেখান থেকে আমাদের হিস্যা আমরা কিভাবে এবং কোন মুখে চাইব? আর তারাইবা দিবে কেন? ছোট দেশ এবং ছোট অর্থনীতির হওয়ার কারণে আমরা এমনিতেই কার্বন কম নিঃসরণ করি। তারপরেও এই মুহূর্তে রামপাল প্রজেক্ট বন্ধ ঘোষণা করে বিশ্বের কাছে আমরা একটি অনন্য বার্তা পৌঁছাতে পারি। বিশ্ব আমাদেরকে বাহবা দিবে। সারা বিশ্বে এটা আলোচিত হবে এবং আমরা জলবায়ু পরিবতন তহবিল থেকে যথেষ্ট অর্থ পাওয়ার দাবি জানাতে পারব। আমি আশা করি আমাদের সরকার এই সুযোগ হেলায় হারাবে না। সভ্য জাতি হিসাবে প্রমানের একটা অনন্য সুযোগ এইটা।
এই দেশে ক্ষমতার একটা হায়ারার্কি আছে এবং এইটা পরম্পরায় চলছে। অর্থবৈভবে একদম নিচে যে আছে তার চেয়ে একটু বেশি অর্থ বা ক্ষমতা থাকলে সে তার নিচে যারা আছে তাদেরকে তার ক্ষমতা দেখায়। আবার তার উপর দেখায় তার বস, সেই বসের উপর ক্ষমতা দেখায় বসের বস, বসের বসের উপর ক্ষমতা দেখায় বসের যে বস তার বসের বস। এই হায়ারার্কি চলে দেশের প্রধানমন্ত্রী পর্যন্ত। না হলে ছবিতে দেখুন এই রিকশাওয়ালাকে যে প্রকাশ্যে রাস্তায় এমনভাবে কানধরে উঠবস করিয়ে একজন সামান্য পুলিশ সিপাহী হোয়াটেভার। অথচ এই রিকশাওয়ালাও এই দেশের নাগরিক। তারও আত্মসম্মানবোধ আছে। ঐদিন এক মেজিস্ট্রেট কিছু পুলিশ নিয়ে একটি মেডিকেল বিশ্ববিদ্যালয়ের শিক্ষক প্লাস ডাক্তারকে ঠিক একইভাবে হেনস্থা করতে চেয়েছিল। সেই ডাক্তারের বাবা আবার ক্ষমতাসীন দলের নেতা। ডাক্তারের রেগে যাওয়ার কারণ যেমন ছিল তাকে রাগান্বিত করা হয়েছে আবার মেজিস্ট্রেট ও পুলিশের উপর পাল্টা ঝাড়ি দেওয়ার কারণ ছিল তার বাবা এবং তাদের রাজনৈতিক পরিচয়। এইভাবেই আমরা যে যার যতটুকু ক্ষমতা আছে আমরা সর্বদা আমাদের চেয়ে দুর্বলদের খুঁজে বেড়াই তা জাহির করার জন্য। ক্ষমতা যে আছে আছে সেটা বুঝতে এবং বোঝাতে হবে না? নইলে ক্ষমতা আছে জানব কিভাবে আর থেকেইবা লাভ কি? এইসব পৈশাচিক ভাবনাতেই আমরা আমাদের মূল্যবান জীবন পার করি। বাড়ির দারোয়ান থেকে তার উপরের সকল লেভেলের মানুষ এই কাজ করে। আমাদের তোষামোদীও একটা হায়ারার্কি মেইনটেইন করে। আমরা আমাদের উপরের জনকে তেলাই আর তিনি তেলান তার উপরের জনকে।
গতকাল আমার বিশ্ববিদ্যালয়ের বন্ধু ক্যানাডা প্রবাসী খালেদ ফোন করেছিল। বলছিল ওর ওখানেও লকডাউন চলছে। এই লকডাউনে কেউ বের হলে কোন কথা নাই সোজা ৭০০ ডলার ফাইন। দ্বিতীয়বার ধরা খেলে ১৫০০ ডলার এবং জেল। যেখানে লকডাউন চলছে সেখানকার প্রতিটা বাসিন্দা বেশ মোটা অংকের ডলার তাদের একাউন্ট-এ স্বয়ংক্রিয়ভাবে সরকার পৌঁছে দিয়েছে। রেস্টুরেন্ট মালিকদের বলা হয়েছে কোন কর্মচারীদের যেন ছাটাই না করা হয়। কর্মচারীদের বেতনের ৬০% সরকার দিয়ে দিচ্ছে। এইটাকে বলে লকডাউন। আর আমাদের এখানে লকডাউন দিছে সরকার। আমরা যারা মোটামোটি ভালো আছি আমরা সরকারের কাছ থেকে একটি পয়সাও চাই না। কিন্তু নিম্নবিত্তের মানুষদের অন্তত খাবার দেন। গতবার যখন করোনা পরিস্থিতি খারাপ হয়েছিল তখন বেক্সিমকোর ইয়েলো শপে একটা ক্যাফেতে যেই কর্মচারীরা কাজ করত তাদের বসিয়ে বসিয়ে বেতন দিতে হবে ভেবে সবাইকে চাকুরিচ্যুত করেছিল। এই হলো সালমান এফ রহমান। জনগণের সঞ্চিত টাকা থেকে ব্যাংক ঋণ নিয়ে মেরে দিয়ে বড়লোক হলে কি হবে আত্মাটা ছোটই রয়ে গেছে। সরকারও মনে করে গরিবদের যদি আর্থিক সহযোগিতা করা হয় তাহলে টাকা পাচার করার টাকা আসবে কোথা থেকে? আমরা পারি রিকশাওয়ালাদের রিকশা উল্টে দিতে।
আমার স্ত্রীর সাথে মাঝে মধ্যেই অনেক আজাইরা আলাপের মাঝে মৃত্যু নিয়েও আলাপ হয়। বিশেষ করে আমাদের দুজনেরই মনে হয় সময় খুব দ্রুত চলে যাচ্ছে। একই গতিতে মন ছুটছে না। ফলে বয়স এবং মনের দূরত্বের পার্থক্য বেড়ে যাচ্ছে। আমাদের দুজনেরই মনে হয় আমরা অনেক ইয়ং কিন্তু বছর হিসেবে করলে মিল পাই না। যাহোক এর মধ্যে মৃত্যুর আলাপ আসলে আমি বলি আমার বাবা-মায়ের ফ্যামিলি ট্রি-এর আয়ুষ্কালের দিকে তাকালে মনে হয় খুব দীর্ঘজীবী আমি হবনা। কিন্তু আমার স্ত্রীর ফ্যামিলি ট্রি-এর দিকে তাকালে দেখা যায় ওর দাদা-নানা, দাদু-নানু, মামা-চাহ সবাই ১০০ বছরের কাছাকাছি বা পার হয়েও মারা গেছেন বা এখনো বেঁচে আছেন। সেই হিসাবে আমার স্ত্রী বলে আমার অনুপুস্থিতির কষ্টটা বহন করার জন্য ও আমার চেয়ে বেশি বাঁচবে। এইসব বলতে গিয়ে বলল "আমার মৃত্যুর পর ও যেখানেই থাকুক বাংলাদেশের গরিব মেধাবীদের আমার নামে একটি স্কলারশিপ চালু করবে। আর এই স্কলারশিপ পরিচালনার জন্য আমার প্রিয় সহকর্মী অধ্যাপক নওরীন আহসানকে দায়িত্ব দিবে। শুনে আবেগে সত্যিই আপ্লুত হয়েছি। কে আগে বা কে পরে মারা যাবে সেটাতো বলা যায় না। আমরা কেবল একটা প্রোবাবিলিস্টিক  আলোচনা করছিলাম। সেখান থেকে স্ত্রীর মুখে এই স্কলারশিপ ওয়ার্ডের কথা শুনে মনের মধ্যে কিরকম একটা অন্যরকম ভালোলাগা কাজ করছে।
পুরস্কার বা অ্যাওয়ার্ড কেন দেওয়া হয়? কোন একটা ক্ষেত্রে ভালো কাজের স্বীকৃতি স্বরূপ পুরস্কার দেওয়ার রীতি পৃথিবীর প্রায় সকল সভ্য সমাজের একটা রীতি হয়ে গিয়েছে। পুরস্কারের মাধ্যমে সমাজকে দেখিয়ে দেওয়া হয় যে, দেখ ভালো কাজ করলে মানুষ তোমাকে স্বীকৃতি দেয়, সম্মান দেয় আর সাথে টোকেন স্বরূপ কিছু অর্থও দেয়। আমাদের দেশেও অ্যাওয়ার্ড বা পুরস্কারের রেওয়াজ আছে কিন্তু সরকারিভাবে exclusively শিক্ষায় বা গবেষণায় কোন অ্যাওয়ার্ড নাই বললেই চলে। একটা আছে ইউজিসি অ্যাওয়ার্ড। ভারতে এই সংস্কৃতি বেশ ভালোভাবেই আছে। তাদের আছে যেমন শান্তি স্বরূপ ভাটনাগর অ্যাওয়ার্ড , ইন্ডিয়া সাইন্স অ্যাওয়ার্ড, জি.ডি. বিরলা অ্যাওয়ার্ড ফর সাইন্টিফিক রিসার্চ !  এছাড়া তারা শিক্ষাবিদরা পদ্মশ্রী অ্যাওয়ার্ডও পায় যা সকল ক্যাটাগরির জন্য উম্মুক্ত। আমি নিজে দুইজন শান্তিস্বরূপ ভাতনগর পুরস্কার পেয়েছেন এইরকম দুইজন পদার্থবিদকে আমি খুব ভালোভাবে চিনি একজন হলো টাটা ইনস্টিটিউট অফ ফান্ডামেন্টাল রিসার্চ সেন্টারের দীপক ধর আর অন্যজন হলেন নন-লিনিয়ার ডিনামিক্সের খ্যাতিমান গবেষক প্রফেসর মুথুসওয়ামী লক্ষ্মানান! শান্তি স্বরূপ ভাটনাগর প্রাইজ হলো বিজ্ঞান ও প্রযুক্তিতে ভারতের সেরা পুরোস্কারগুলোর মধ্যে অন্যতম। বিজ্ঞান ও গবেষণায় উৎসাহ জোগানোর জন্য বাংলাদেশে কেন আজ পর্যন্ত এইরকম পুরস্কারের ব্যবস্থা করা হয় না যার মাধ্যমে ভবিষ্যত প্রজন্ম বড় বিজ্ঞানী ও বড় গবেষক হতে উৎসাহবোধ করবে। ইউরোপ আমেরিকার প্রায় প্রতিটি বিশ্ববিদ্যালয়ে প্রতিবছর নানা ক্যাটাগরিতে সেরা শিক্ষক সেরা গবেষকের পুরস্কারের ব্যবস্থা আছে। আমেরিকায় আছে প্রেসিডেন্ট অ্যাওয়ার্ড সহ আরো নানাবিধ পুরস্কার। প্রত্যেকটা পুরস্কারই অনেক সম্মানের এবং ঢাকঢোল পিটিয়ে দেওয়া হয়। উদ্যেশ্য মানুষ যেন জানে। আমাদের একাডেমিয়াতে এই পরিবেশটাই নাই। এই অভাবটা আমাদের কোন সরকারই আজ পর্যন্ত বুঝতে পারেনি। আগেতো বুঝতে হবে তারপরই না এর পেছনে কাজ করবে। কিছু কিছু পুরস্কার আছে বটে। তবে অন্যসব কিছুর মত এইগুলোকেও আমরা রাজনীতিকরণ করে ফেলেছি। এইটা যেন আমাদের রেওয়াজ হয়ে গেছে যখন যেই দল ক্ষমতায় যাবে কেবল সেই দলের শিক্ষক গবেষকরাই পুরস্কারের জন্য বিবেচিত হবে। অন্যরা যত ভালোই হউক না কেন বিবেচনাতেই রাখা হবে না। আমাদের এমনও পুরস্কার পদ্ধতি আছে যেখানে পুরস্কার প্রার্থীদের কাছ থেকে দরখাস্ত আহবান করা হয় যা আমার কাছে হাস্যকর মনে হয়। তারপর আবার দলকানা পুরস্কার। গত ১৫-২০ বছরের শুধু ঢাকা বিশ্ববিদ্যালয়ের ডিন অ্যাওয়ার্ড, ২১-শে পদক বা অন্যান্য সকল পদক প্রাপ্তিদের একটা লিস্ট নিয়ে বসলেই বুঝতে পারা জলবৎ তরলং হয়ে যাবে যে যেই দল ক্ষমতায় সেই দলের না হলে কোন পুরস্কার পাওয়া যাবে না। আমরা এই লেভেলের অসভ্য একটা জাতিতে পরিণত হয়েছি। ভারতের কত কিছুই আমাদের মত তবে একাডেমিয়াকে তারা মোটামোটি দলান্ধতা থেকে মুক্ত থাকতে পেরেছে। এখনো সত্যিকারের বিজ্ঞানী বা গবেষকের মূল্যায়ন ওই দেশে হয়। একটি দেশের শিক্ষা ও গবেষকদের উৎসাহিত করার জন্য অনেক কিছু করা যায়। কয়েকদিন আগে দেখলাম বুয়েট তার একজন সেরা বিজ্ঞানী জামিলুর রেজা চৌধুরীর নামে তাদের সিভিল ইঞ্জিনিয়ারিং এর ভবনের নাম রেখেছে। বাংলাদেশের অধিকাংশ শিক্ষা প্রতিষ্ঠানের আবাসিক হলের নাম, একাডেমিক ভবনের নাম পর্যন্ত রাজনীতিবিদদের। অথচ হওয়া উচিত ছিল উল্টো। ঢাকা বিশ্ববিদ্যালয়ের ড. মোঃ শহীদুল্লাহ হল ছাড়া কয়টা হলের নাম একাডেমিকদের নামে আছে? সত্যেনবোসের নামে কোন ভবন আছে? কাজী মোতাহার হোসেনের নামে কোন হল আছে? জামাল নজরুল ইসলামের নামে কি কোন হল আছে? এইরকম অসংখ্য উদাহরণ দেওয়া যাবে। এখন বিশ্ববিদ্যালয়গুলো যদি তাদের স্কলারদের মূল্যায়ন না করে তাহলে কে করবে? এই ক্ষেত্রে বুয়েটকে আমি ধন্যবাদ দেই যে তারা জামিলুর রেজা চৌধুরীর নামে একটি ভবন করেছে। এইরকম আরো অনেকের নামে ভবনের নামকরণ করা উচিত।
দোকানপাট-অফিস আদালত খুলবে। রিকশা চলবে, ট্রেন চলবে! সর্বাত্বক লকডাউন চলবে। আমাদের বাস সার্ভিসের যেমন নানান ভার্সন আছে যেমন লোকাল, এক্সপ্রেস, ডাইরেক্ট, গেটলক ইত্যাদি, খাদ্যদ্রব্যের যেমন ভার্সন আছে ঘি, গাওয়া ঘি, পিওর ঘি, শতভাগ পিওর ঘি। আমাদের স্কুলেরও নানান ভার্সন মিডিয়াম আছে। বিয়েরও নানান ভার্সন আছে যেমন বিয়ে, কোর্ট বিয়ে, কাজী বিয়ে, মানবিক বিয়ে, কন্ট্রাক্ট ম্যারেজ ইত্যাদি! লকডাউনেরও বিভিন্ন ভার্সন বের করে ফেলেছি যেমন লকডাউন, ঢিলেঢালা লকডাউন, সিরিয়াস লকডাউন, কড়াকড়ি লকডাউন, সর্বাত্মক লকডাউন। সব কিছুরই ভার্সন বের করা আমাদের মজ্জাগত। আমরা এক অদ্ভুত জাতি।
মাত্রই "আমার নেত্রী আমার অহংকার" নামের একটি পেজ থেকে একটি স্পন্সরড বিজ্ঞাপন দেখলাম। সেখানে শেখ হাসিনা সরকারের সাফল্যের একটি লিস্ট প্রকাশ করে যেমন (১) পদ্মা সেতু (২) মেট্রো রেল (৩) রামপাল কয়লা বিদ্যুৎ প্রকল্প (৪) স্যাটেলাইট (৫) পোশাক শিল্প (৬) কৃষি উন্নয়ন এবং (৭) যুদ্ধাপরাধীদের বিচার। এত কিছুর মাঝে তাদের দেওয়া এই লিষ্টে শিক্ষা নাই। আমি অনেকদিন ধরেই বলে আসছি এই সরকারের প্রায়োরিটির মধ্যে শিক্ষা পরে না তাই শিক্ষায় তেমন বিনিয়োগ নাই। সহজে বাহবা নেওয়ার জন্য বাজেট বরাদ্দ জিডিপির ২% এর আশেপাশে রেখে কেবল সংখ্যা বাড়াচ্ছে। এতে মানের ঘাটতি হচ্ছে। শিক্ষার সত্যিকারের উন্নয়ন চাইলে বাজেটে জিডিপির ন্যূনতম ৫.৫% বরাদ্দ দিত। জিডিপির ন্যূনতম ৫.৫% বরাদ্দ দিলেও এর সুফল আসবে দীর্ঘ মেয়াদে ফলে কোন সরকারই শিক্ষায় উন্নতির চিন্তা করেনি। তবে আমি এই ক্ষেত্রে বিজ্ঞাপনদাতাদের ধন্যবাদ দেই যে তারা অন্তত এইটুকু সততা দেখিয়েছেন যে এই লিষ্টে শিক্ষাকে রাখেনি। অথচ একটি দেশের টেকসই উন্নয়নের প্রধানতম নিয়ামক হলো শিক্ষা। শিক্ষার উন্নয়ন ব্যতীত একটি দেশ কখনো সত্যিকারের উন্নয়ন সম্ভব না। শিক্ষায় উন্নতি ব্যতীত উন্নয়ন কেবলই বাকোয়াজ। শিক্ষায় উন্নয়ন ঘটিয়েই কেবল বৃহত্তর জনগুস্টির মননের উন্নয়ন সম্ভব। এই দেশে যেই হারে ধর্মান্ধতা বাড়ছে, যেই হরে নারী নির্যাতন, ধর্ষণ, মদকাসক্ততা, ক্রাইম ইত্যাদি বাড়ছে তাতে এইটা স্পষ্ট মানুষ সত্যিকারের শিক্ষায় শিক্ষিত হচ্ছে না। শিক্ষার সত্যিকার আলো ছড়ায় নাই বলেই গ্রামে গ্রামে দেশীয় অস্ত্র নিয়ে এখনো মানুষ ঝগড়া করে। দেশে সম্পত্তি নিয়ে হাজার হাজার মামলা। মানুষ শিক্ষিত হলে এইসব হতো না। উন্নয়নের এই লিস্টে ডিজিটাল বাংলাদেশও বলে নাই। বলবে কিভাবে? যেই দেশের ইন্টারনেট গতি আফ্রিকার দেশ এমন কি দক্ষিণ এশিয়ার দেশের মধ্যেও তলানিতে। আর ইন্টারনেট খরচ? তার অবস্থা আরো খারাপ। এইখানেও বিজ্ঞাপনদাতারা সততা দেখিয়েছে।
বাংলাদেশের গ্রামে-গঞ্জে-শহরে মিলিয়ে মোট ৮৫৫টি কলেজে অনার্স মাস্টার্স পড়ানো হয়! সাধারণত অনার্স মাস্টার্স বিশ্ববিদ্যালয়েই পড়ানো হয়। তার মানে জেলায় জেলায় নয় উপজেলা এমনকি ইউনিয়ন পর্যন্ত বিশ্ববিদ্যালয় খোলা হয়ে গেছে। কি তার মান, কেমন সেখানে শিক্ষা কে রাখে তার খবর? ডিগ্রী পাচ্ছে, সার্টিফিকেট পাচ্ছে এটাই বা কম উন্নয়ন নাকি? গ্রামে গঞ্জে নিজের বাড়িতে থেকে এইরকম অনার্স মাস্টার্স করতে পারার সুযোগ সম্ভবত বাংলাদেশেই আছে। পৃথিবীর সভ্য দেশগুলো এমন করছে না। নিশ্চই কারণ আছে। কিন্তু আমরা করছি কারণ আমরা সার্টিফিকেট দেই শিক্ষা দেই না। এক সময় আমি একটি হলের হাউস টিউটর ছিলাম। তখন হলের জন্য দ্বিতীয় এবং তৃতীয় শ্রেণীর কর্মচারী নিয়োগের নিয়োগ বোর্ডের একজন সদস্য ছিলাম। সেই নিয়োগ বোর্ডে গিয়ে দেখি বিশ্ববিদ্যালয়ে আমি যেই হলের আবাসিক ছাত্র ছিলাম সেই হলের ক্যান্টিন বয়ও নিয়োগবোর্ডের সদস্য। কিভাবে? সে এখন বিশ্ববিদ্যালয়ের কর্মচারী এবং সে কর্মচারী সমিতির সভাপতি। সেই হিসাবে সে সদস্য। যাহোক সেইসব পদে যারা দরখাস্ত করত তাদের অনেকেরই এসএসসি এইচএসিতে ভালো রেজাল্ট এবং জাতীয় বিশ্ববিদ্যালয় থেকে বিবিএ পাশ। ইন্টারভিউ নিয়ে টের পেলাম তারা কেন হলের দ্বিতীয় এবং তৃতীয় শ্রেণীর কর্মচারী পদে দরখাস্ত করেছে। এই প্রার্থীদের অধিকাংশের মধ্যে শিক্ষার ন্যূনতম কোন আলো দেখিনি। এই হলো গ্রামে-গঞ্জে বিশ্ববিদ্যালয় লেভেলের পড়াশুনা চালুর গুন্। এইবার আবার শুরু করেছে বিদেশী বিশ্ববিদ্যালয়ের স্টাডি সেন্টার। শিক্ষার মানকে আরেক দফা নষ্ট করার নতুন মেকানিজম। কারা কারা এইসব স্টাডি সেন্টার খোলার আবেদন করছে তাদের নামগুলো পড়লেই বোঝা যায় কেমন মানের পড়াশুনার মাধ্যমে বিদেশী সনদ পাওয়ার হিড়িক লাগবে। যারা আবেদন করেছে তারা হলো এডুকো বাংলাদেশ লিমিটেড, বিএসি ইন্টারন্যাশনাল, এশিয়ান সেন্টার ফর ম্যানেজমেন্ট অ্যান্ড ইনফরমেশন টেকনোলজি, ভূঁইয়া একাডেমি, হিকমা লিমিটেড, এনইউবি ইন্টারন্যাশনাল স্টাডি সেন্টার, ড্যাফোডিল ইন্টারন্যাশনাল একাডেমি, ক্যামব্রিয়ান ইন্টারন্যাশনাল স্টাডি সেন্টার, বিএসবি ফাউন্ডেশন, বাংলাদেশ ইনস্টিটিউট অব ম্যানেজমেন্ট স্টাডিজ, ইনসাইট ইনস্টিটিউট অব লার্নিং লিমিটেড, এশিয়া ইউনিভার্সিটি স্টাডি সেন্টার ইন বাংলাদেশ, লিংকন ইউনিভার্সিটি কলেজ, মাশা ইউনিভার্সিটি (মালয়েশিয়া) স্টাডি সেন্টার ইত্যাদিও। এদের কাউকে কি শিক্ষাবিদ, ফিলানথ্রপিস্ট বলা যায়? এদের কারো মধ্যে দেশের জন্য কোন কমিটমেন্ট আছে বলে মনে হয়? এরা শিক্ষা বিস্তার নয় বরং কেবলই টাকা কামানোর মানসিকতা নিয়ে এইসব সেন্টার খোলার জন্য আবেদন করেছে। সমস্যাটা হলো আমাদের বিশ্ববিদ্যালয়গুলোতে এমন মানের ভিসি এবং ইউজিসিতে এমন মানের চেয়ারম্যান ও সদস্য নিয়োগ দেওয়া হয় যারা সত্যিকারের বিশ্ববিদ্যালয় কি সেটাই জানেনা। যদি জানতো এইধরণের স্টাডি সেন্টার খোলার অনুমতি দিত না। দিতে চাইলে ওদের শাখা ক্যাম্পাস খোলার অনুমতি দিত। যেখানে ছাত্রছাত্রীরা এখানে কয়েক সেমিস্টার পড়বে কিছু সেমিস্টার মূল ক্যাম্পাসে পড়বে। তাছাড়া মূল ক্যাম্পাসের শিক্ষকরা এখানে এসেও পড়াবে। তার বদলে কিছু মুনাফালোভী কোম্পানিকে স্টাডি সেন্টার খুলে বিদেশী ডিগ্রী দেওয়ার যেই পারমিশন দেওয়া হলো এর মাধ্যমে শিক্ষার বারোটা না শুধু তেরোটা বেজে যাবে। জাতীয় বিশ্ববিদ্যালয়ের অনার্স কোর্স বন্ধ করেদুই বছরের বিএ/বিএসসি ডিগ্রী কোর্স চালু করা উচিত।
বাংলাদেশের শিক্ষা ধ্বংসের রোড ম্যাপ: ইউজিসি বলছে দেশে বর্তমানে ১০৭টি বেসরকারি বিশ্ববিদ্যালয় আর ৪৯টি পাবলিক বিশ্ববিদ্যালয়।আছে। এর মধ্যে গত বছর পর্যন্ত আরও ৮৭টি বেসরকারি বিশ্ববিদ্যালয় স্থাপনের জন্য আবেদন জমা পড়ার তথ্য দিয়েছে ইউজিসি। কারা এই আবেদন করেছেন? আবেদনকারীরা হলেন সংসদ সদস্য, সরকারি দলের নেতা, সরকারি দলের সাথে সম্পৃক্ত বিভিন্ন পর্যায়ের ব্যবসায়ী। ইউজিসি বলছে সরকারের পরিকল্পনা হলো দেশের প্রতিটি জেলায় অন্তত একটি করে বিশ্ববিদ্যালয় করা। Would you believe it? কিন্তু বিশ্বাস করি আর না করি আমাদের সরকারেরা কিন্তু অনেক আগে থেকেই উপজেলা পর্যায়ে বিশ্ববিদ্যালয়ের সুবিধা নিয়ে গিয়েছে। বাংলাদেশের প্রতিটি উপজেলাতেই যত কলেজ আছে তার প্রায় সবকটিতেই বিভিন্ন বিষয়ে অনার্স এবং মাস্টার্স পড়ানো হয়। শেখানো হয় কিনা সেই প্রশ্ন করে লজ্জা দিবেন না। অনার্স এবং মাস্টার্স লেভেলে কারা পড়াবে? এইসব কলেজগুলোতে প্রায় সকল শিক্ষকই শুধু মাস্টার্স পাশ। এই মাস্টার্স ডিগ্রীধারীদের দিয়ে বিশ্ববিদ্যালয় লেভেলের পড়াশুনা অর্থাৎ অনার্স/মাস্টার্স পড়ানো হয়। এমনকি অনেক পাবলিক বিশ্ববিদ্যালওয়েও মাস্টার্স ডিগ্রীধারীদের দিয়ে বিশ্ববিদ্যালয় লেভেলের পড়াশুনা অর্থাৎ অনার্স/মাস্টার্স পড়ানো হয়। সারা পৃথিবীতে মাস্টার্স ডিগ্রীধারীরা বড়জোর বিশ্ববিদ্যালয়ের টিচিং অ্যাসিস্ট্যান্ট হতে পারে। বিশেষ বিশেষ ক্ষেত্রে যোগ্যতা প্রমান সাপেক্ষে এদের কেউ কেউ পূর্ণ শিক্ষক হতেও পারে। আমরা জানি শ্রেণীকক্ষে শিক্ষক থেকে ছাত্রদের মাঝে জ্ঞানের প্রবাহ তখনই সম্ভব যদি শিক্ষকের জ্ঞান ছাত্রদের জ্ঞান থেকে অনেক বেশি থাকে। এইটা অনেকটা পানির প্রবাহের মত। পানির প্রবাহের জন্য যেমন উচ্চতর গ্রেডিয়েন্ট বা ঢাল লাগে তেমনি জ্ঞানের প্রবাহের জন্যও জ্ঞানের ঢাল লাগে। মাস্টার্স পাশ শিক্ষক যদি মাস্টার্সের ক্লাস নেয় তাহলে জ্ঞানটা কিভাবে প্রবাহ হবে কেউ একটু বুঝবেন প্লিজ? এমনকি অনার্সের প্রথম দ্বিতীয় ছাড়া তৃতীয় ও চতুর্থ বর্ষের ক্লাসই মাস্টার্স ডিগ্ৰীধারীদের দিয়ে পড়ানো উচিত না। ছাত্র যখন ক্লাসে থাকে তখন তাকে বুঝতে হবে যে শিক্ষক তার চেয়ে অনেক বেশি জানে। এর ফলে সম্মানের গ্রেডিয়েন্ট বা ঢালও তৈরী হয়। জ্ঞানের ঢাল এবং সম্মানের ঢাল দুটোই একটির সাথে আরেকটি সম্পর্কিত। তাহলে কি দাঁড়ালো? জেলায় জেলায় বিশ্ববিদ্যালয় খোলার মাধ্যমে আমরা আসলে আমাদের ভবিষ্যত প্রজন্মের সাথে প্রতারণা করছি। এতে কেবল আমরা সার্টিফিকেট বিতরণের দোকান খুলছি। যেই সার্টিফিকেট দিয়ে এরা কোন চাকুরী পাবে না। নিজেদের শিক্ষিত ভেবে এরা সাধারণ কায়িক পরিশ্রমের কাজ যেমন কৃষি কাজ করতে অনীহা হয়। এরা আদতে একটা frustrated প্রজন্ম হিসাবে বড় হয়। ফলে এদের একটা অংশ মাদকে আসক্তি হয়ে পরে নতুবা নানা ক্রাইমে জড়িয়ে সমাজের বার্ডেন হয়ে যায়। জেলায় জেলায় বিশ্ববিদ্যালয় খোলার আগে জরিপ করে দেখতে হবে বিশ্ববিদ্যালয়ের শিক্ষক হওয়ার মত যোগ্য কতজন শিক্ষক এই দেশে আছে। যদি যথেষ্ট না থাকে বিদেশীদের নিয়োগের রাস্তা উম্মুক্ত করুন। দেশি বিদেশী শিক্ষক নিয়োগ দানের মাধ্যমে উচ্চমানের শিক্ষা প্রতিষ্ঠান তৈরী করুন। একটি মানসম্পন্ন শিক্ষা প্রতিষ্ঠানের অবদান বোঝার চেষ্টা করুন। সিঙ্গাপুর এমনি এমনি সিঙ্গাপুর হয়নি। ন্যাশনাল ইউনিভার্সিটি অফ সিঙ্গাপুর নামক একটি বিশ্ববিদ্যালয় সিঙ্গাপুরকে সিঙ্গাপুর বানিয়েছে। অক্সফোর্ড কেমব্রিজ বিশ্ববিদ্যালয় ইংল্যান্ডকে ইংল্যান্ড বানিয়েছে। হার্ভার্ড, এমআইটি, স্ট্যানফোর্ড, প্রিন্সটন, ইয়েল ইত্যাদি বিশ্ববিদ্যালয়ই আমেরিকাকে সবচেয়ে ক্ষমতাধর রাষ্ট্র বানিয়েছে। নিজের দেশের দিকে তাকান। পুরান ঢাকায় একটি স্কুল ছিল এবং এখনো আছে। যদিও আগের মত নাই। স্কুলটির নাম সেন্ট গ্রেগরী স্কুল। একটি মিশনারি স্কুল। এই স্কুল থেকে পাশ করেছে তাজউদ্দীন আহমেদ, ড. কামাল হোসেন, ড. বদরুদ্দোজা, অমর্ত্য সেন, জামিলুররেজা চৌধুরী, সিরাজুল ইসলাম চৌধুরী, মাহফুজ আমান, আলী জাকের প্রমুখ। স্বাধীনতার পর এমন আরেকটি স্কুলের নাম বলুনতো যেখান থেকে এই মাপের মানুষ জন্ম নিয়েছে। একটি কলেজের কথা বললে হলিক্রস কিংবা নটরেডম কলেজের নাম সবার আগে আসে। এদুটিও মিশনারি কলেজ। আমাদের ক্যাডেট কলেজগুলোও মোটাদাগে একসময় ভালো ভূমিকা রেখেছে। কিন্তু এই সাফল্যগুলো এখন কেবলই ইতিহাস। যেমনই হোক বাংলাদেশকে একবার ঢাকা বিশ্ববিদ্যালয় এবং বুয়েট ব্যতীত কল্পনা করে দেখুনতো? এই দুটি প্রতিষ্ঠানের মানও দিন দিন নিম্নগামী। এর ফলে বাংলাদেশের মানুষের মানও নিম্নগামী। এই নিম্নগামিতাকে রুখতে হলে প্রথমে নিম্নগামী যে হচ্ছে সেটা মানতে হবে। তারপর কিভাবে এর থেকে উন্নতি করা যায় সেই জন্য পরিকল্পনা নিতে হবে। জেলায় জেলায় বিশ্ববিদ্যালয় খোলা নিঃসন্দেহে এই নিম্নগামিতাকে আরো ত্বরান্বিত করবে। শিক্ষার ক্ষেত্রে মানের সাথে compromise করা যায় না। এরই মধ্যে শুনছি আমাদের গুণধর ইউজিসি নাকি দেশে ১৪টি বিদেশি উচ্চশিক্ষা প্রতিষ্ঠানের স্টাডি সেন্টার চালুর অনুমোদন দিতে যাচ্ছে। ইতিমধ্যে বিদেশি একটি উচ্চশিক্ষা প্রতিষ্ঠানের ‘স্টাডি সেন্টার’ চালুর অনুমোদন দিয়েছে সরকার। আরও দুটির বিষয়ে ইতিবাচক প্রতিবেদন দিয়েছে বিশ্ববিদ্যালয় মঞ্জুরি কমিশন (ইউজিসি)। আর মোট আবেদন জমা পড়েছে ১৪টি। কারা এই স্টাডি সেন্টারগুলো খোলার জন্য আবেদন করেছে? অস্ট্রেলিয়ার মনাশ কলেজের স্টাডি সেন্টারের জন্য আবেদন করে এডুকো বাংলাদেশ লিমিটেড। এডুকো প্রস্তাবিত এলাকা দিয়েছে বসুন্ধরায়। লন্ডনের ইউনিভার্সিটি অব ডার্বের স্টাডি সেন্টার করার জন্য আবেদন করে বিএসি ইন্টারন্যাশনাল। তারা প্রস্তাবিত ঠিকানা দিয়েছে ধানমন্ডি। গুলশান-২ এলাকার জন্য লন্ডন স্কুল অব কমার্সের স্টাডি সেন্টারের আবেদন করেছে এশিয়ান সেন্টার ফর ম্যানেজমেন্ট অ্যান্ড ইনফরমেশন টেকনোলজি নামে একটি প্রতিষ্ঠান। এছাড়া ভূঁইয়া একাডেমি, হিকমা লিমিটেড, এনইউবি ইন্টারন্যাশনাল স্টাডি সেন্টার, ড্যাফোডিল ইন্টারন্যাশনাল একাডেমি, ক্যামব্রিয়ান ইন্টারন্যাশনাল স্টাডি সেন্টার, বিএসবি ফাউন্ডেশন, বাংলাদেশ ইনস্টিটিউট অব ম্যানেজমেন্ট স্টাডিজ, ইনসাইট ইনস্টিটিউট অব লার্নিং লিমিটেড, এশিয়া ইউনিভার্সিটি স্টাডি সেন্টার ইন বাংলাদেশ, লিংকন ইউনিভার্সিটি কলেজ, মাশা ইউনিভার্সিটি (মালয়েশিয়া) স্টাডি সেন্টার ইত্যাদিও আছে। এদের কাউকে কি শিক্ষাবিদ, ফিলানথ্রপিস্ট বলা যায়? এদের কারো মধ্যে দেশের জন্য কোন কমিটমেন্ট আছে বলে মনে হয়? এরা শিক্ষা বিস্তার নয় বরং কেবলই টাকা কামানোর মানসিকতা নিয়ে এইসব সেন্টার খোলার জন্য আবেদন করেছে। পৃথিবীর কোথায় বিদেশী বিশ্ববিদ্যালয়ের এইরকম স্টাডি সেন্টার আছে? যুক্তরাষ্ট্রের সেরা বিশ্ববিদ্যালয়ের অন্যতম হলো ইয়েল বিশ্ববিদ্যালয়। সেই ইয়েল বিশ্ববিদ্যালয় সিঙ্গাপুরের ন্যাশনাল ইউনিভার্সিটি অফ সিঙ্গাপুরের সাথে মিলে Yale-NUS College স্থাপন করেছে। Texas A&M University কাতারে তাদের শাখা খুলেছে। যেটি স্টাডি সেন্টার না। এমন আরো অনেক আছে। কিন্তু বিদেশী বিশ্ববিদ্যালয়ের স্টাডি সেন্টার খুব ভালো কোন উদ্যোগ হতে পারে না। এখানে ইউনিভার্সিটি অফ ডার্বি কি বিদেশী শিক্ষক নিয়োগ দিবে? এই বিশ্ববিদ্যালয়ের নিজের রেঙ্কিং-ই ৮০০-র উপরে। এদের কাজই উন্নয়নশীল দেশে স্টাডি সেন্টার খুলে টাকা কামিয়ে ইংল্যান্ডে নিয়ে যাওয়া। তাদের ৩০০টির উপরে ওয়ার্ল্ড ওয়াইড স্টাডি সেন্টার আছে। এরা তাহলে কিভাবে মান বজায় রাখবে?
উচ্চবিত্তের ছেলেমেয়েরা প্রাইভেট প্রতিষ্ঠান অথবা বিদেশে পড়ে, যদি তাই হয় তাহলে সরকারি শিক্ষা প্রতিষ্ঠানগুলোর উন্নয়নে তারা কেন যথেষ্ট কেয়ার নেবেন?
তালেবানি অভ্যুত্থানের জন্য অপেক্ষা করছি: রাশেদ খান মেনন কথা সত্যি কিন্তু ক্ষমতায় যখন ছিলেন তখন কি করেছিলেন
আজ সকালে দ্বিতীয় ডোজ ভ্যাকসিন দিয়ে আসলাম। এখন অপেক্ষায় আছি কখন জ্বর আর শরীর ব্যথা শুরু হয়। আমাকে যিনি ওখানে নিয়ে গেছেন আর ছবিটি তুলেছেন তিনি হলেন সেই নারী যিনি আমার সাথে থেকে একসাথে বুড়ো হতে রাজি হয়েছেন।
“পৃথিবীর সবচেয়ে বেশি সর্বনাশ করছে বিজ্ঞান। এমনকি রাজনীতির চেয়েও বেশি। সহজ ভাষায় পুরোনো কথা বলি, সাগর আর মাটি প্লাস্টিক দিয়ে ধ্বংস করে ফেলছে। সেই প্লাস্টিক বিজ্ঞানের দান। বাতাস ধ্বংস করে ফেলছে, বিজ্ঞান।…..” উপরোক্ত কথাগুলো লিখেছেন জনৈক একজন কবি। আমি তাকে অনেক ধন্যবাদ জানাই পরিবেশ নিয়ে উনার ভাবনা এবং ভালোবাসা ব্যক্ত করার জন্য। বাংলাদেশের অধিকাংশ (প্রায় ৯৯.৯৯%) মানুষই পরিবেশ নিয়ে নির্বিকার। কেউ কেউ অন্যের দোষ নিয়ে মাঝে মধ্যে গালমন্দ করে বটে কিন্তু নিজে এ থেকে মুক্ত নয়। Naively দেখলে সাধারণ মানে আমাদের দেশের গণমানুষের দৃষ্টিতে এই লেখাটি প্রশংসা কুড়াবে কারণ সাধারণেরা তলিয়ে ভাবে না। তলিয়ে ভাবতে হলে বিদ্যাবুদ্ধির যে কসরত করতে হয় সেটা সাধারণেরা করে না। তারা গড্ডালিকায় বা স্রোতে চলে। ওই ছবিটা হিট হয়েছে তো চল দেখে আসি কি আছে এর মধ্যে। এই কি আছে এর মধ্যে দেখতে গিয়ে সাধারণেরা ওটাকে সুপারহিট বানিয়ে ফেলে। এক সময় আমিও এমনই ছিলাম। তখন বিশ্ববিদ্যালয়ে পড়ি এবং কি একটা ছবি যেন খুব হিট। সহপাঠীরা বলল চল দেখে আসি। সহপাঠীদের আব্দারের ঢলে যোগ না দিলে লিস্ট থেকে নাম বাদ পরার সম্ভবনা থাকে তাই অধিকাংশের দিকে চোখ রেখে বুঝলাম যেতেই হবে। আর এই যাওয়ার মধ্যে মজাও আছে। ছবি কেমন তার চেয়ে বড় কথা বন্ধুবান্ধবরা একসাথে হয়ে একটা জম্পেশ আড্ডা হয়। কিন্তু বিশ্ববিদ্যালয়ের তৃতীয় বর্ষে উঠার পর থেকে আমার মধ্যে একধরণের পরিবর্তন আসে। এর একটা বড় কারণ তৃতীয় বর্ষে পদার্থবিজ্ঞানের কিছু নতুন বিষয় যেমন কোয়ান্টাম মেকানিক্স, স্টাটিস্টিক্যাল মেকানিক্স ইত্যাদি কিছু দার্শনিক বিষয় আমাকে খুব নাড়া দিয়েছিল। তো যা বলছিলাম ফিরে আসি সেই কথায়। জনৈক সেই কবি ভদ্রলোক হয়ত নিরেট সেই সাধারণের দৃষ্টিতেই বিজ্ঞানকে দেখেছেন। তার কথাগুলো আমি প্রথমেই আমার স্ত্রীকে পড়ালাম এবং জিজ্ঞেস করলাম এই লেখার মধ্যে তুমি কি কোন ত্রুটি দেখতে পাচ্ছ? সে সাথে সাথে বলল অবশ্যই। এখানে বিজ্ঞানের দোষ কোথায়? আমি এই কাজটি প্রায়ই করি। কখনো কখনো কোন বিষয় নিয়ে বিরোধ দেখা দিলে তৃতীয় মত হিসাবে আমার স্ত্রীর মতামত নেই। কারণ ও যেহেতু বিদেশী ওর মতামতে বায়াস থাকে না। ও একদম আমার মনের কথাটা বলেছে। সাগর আর মাটি প্লাস্টিক দিয়ে ধ্বংস, বাতাস ধ্বংস, স্যাটেলাইট দিয়ে কক্ষপথকে বস্তি বানানো, হাইড্রোজেন বোমা বানানো ইত্যাদির মাধ্যমে বিজ্ঞান পৃথিবীকে নষ্ট করে ফেলেছে। যদিও উনি বলেছেন কিছু দিয়েছে কিন্তু যদি ১ দিয়ে থাকে তাহলে ১০ কেড়ে নিয়েছে। অর্থাৎ ১১-র ভিতরে ১০ই ক্ষতি করেছে কেবল ১ ভালো করেছে। এহেন অকৃতজ্ঞ মানুষ আর হয় না। সব কিছু বাদ দিলাম চোখ বন্দ করে পৃথিবীটাকে একবার বিদ্যুৎ বিহীন কল্পনা করে দেখুনতো। সব কিছু বাদ দিন, চিকিৎসায় বিজ্ঞান যেই অবদান রেখেছে একবার এই অবদানকে বিয়োগ করে পৃথিবীকে কল্পনা করুনতো। এই যে আমরা এখন একটা প্যান্ডেমিকের মধ্যে আছি। এর সমাধানের জন্য বিজ্ঞানীরা কি না করছে? হ্যা, ভ্যাকসিন বানানোর ফলে একদল হায়েনা নামক ফার্মাসিউটিক্যাল কোম্পানি এই ভ্যাকসিনকে গণমানুষের জন্য উম্মুক্ত না করে বিশাল লাভের লোভে ব্যবসা করছে। কিন্তু এর মধ্যে যেই বিজ্ঞানীরা এটি আবিষ্কার করেছে তার কি দোষ। যেই বিজ্ঞানী পলিমার আবিষ্কার করেছে পৃথীবিকে প্লাস্টিকের জঞ্জাল বানানোর ক্ষেত্রে তার কি দোষ? যেই বিজ্ঞানী ফিশন আর ফিউশন রিঅ্যাকশন আবিষ্কার করেছে তাদেরকে অ্যাটমিক বোমা বানিয়ে জাপানে ফেলার দায় দিবেন? ফিশন আর ফিউশন রিঅ্যাকশন আবিষ্কারই হতে পারে আমাদের ভবিষ্যৎ গ্রীন এনার্জির উৎস। তাছাড়া এইগুলোর আবিষ্কারের মাধ্যমে বিজ্ঞানের উন্নতির যেই ক্যাসকেডিং ইফেক্ট আছে তা কি ভেবে দেখেছেন? দোষ বিজ্ঞানের না। দোষ বিজ্ঞানকে যারা ক্ষমতার জন্য রাজনৈতিক হাতিয়ার বানায়। এমনকি দোষ প্রযুক্তিরও না। বিজ্ঞানী কিংবা প্রকৌশলীর দোষ খোঁজা মানে আমাদের তলিয়ে ভাবার ব্যর্থতার স্বাক্ষর। আসলে আমাদের সমাজে এমন প্রচুর মানুষ আছে যারা বিজ্ঞান পড়ে, বিজ্ঞান দিয়ে খায়, বিজ্ঞান দিয়ে পিন্দে, আবার সেই বিজ্ঞানকেই দেখি ছোট করে আর বিজ্ঞানকে নিন্দে। আমাদের দেশে অনেকেই আছে স্টিফেন হকিংকে পছন্দ করে কিন্তু তার আবিষ্কারকে বিশ্বাস করে না। রজার পেনরোজকে পছন্দ করে, আইনস্টাইনকে পছন্দ করে, জেনারেল রিলেটিভিটি পড়ে কিন্তু এদের দেওয়া ইউনিভার্স সৃষ্টির রহস্য পছন্দ বা বিশ্বাস করে না। ওখানে তারা প্যারাডক্স খুঁজে পায়। কি আশ্চর্য না? এই দেশে তাহলে বিজ্ঞানের চর্চা হবে কিভাবে? বিজ্ঞান কি তাহলে কেবল রুটি রুজিরই ব্যাপার? আরেকটি আশ্চর্যের বিষয় হলো পৃথিবীর প্রায় সকল ধর্মের কাছে বিজ্ঞান চক্ষুশুল। এখন দেখি একজন কবির কাছেও বিজ্ঞান চক্ষুশুল। অথচ কবি এবং বিজ্ঞানীর কত মিল! উভয়েই চিন্তাশীল দার্শনিক। ভালো কবি কিংবা বিজ্ঞানী হতে হলে কল্পনাপ্রবণ দার্শনিক হতে হবে। তারপরও আমি সেই কবিকে ধন্যবাদ দিব যে তিনি অন্তত পৃথিবীর পরিবেশ নিয়ে শংকা ব্যক্ত করেছেন। এই কাজটিইবা আমাদের কতজন করে?
গত কয়েকদিন যাবৎ একটা চিন্তা আমাকে কুড়ে কুড়ে খাচ্ছে। বাংলাদেশের বড় বড় কবি, শিল্পী, সাহিত্যিক, শিক্ষক, সাংবাদিক, অভিনেতা, রাজনীতিবিদ, আমলারা কেন বেশি বেশি করোনায় আক্রান্ত হয়ে আমাদের ছেড়ে যাচ্ছে? পৃথিবীর অন্যত্র যেখানে করোনা পরিস্থিতি আমাদের চেয়ে অনেক বেশি খারাপ সেখানেও এত সংখ্যক বড় বড় মানুষ মৃত্যুবরণ করেনি। সেই তুলনায় আমাদের গরিব খেঁটে খাওযা মানুষ কিন্তু কম ইনফেক্টেড হচ্ছে। তাহলে আমাদের বড় বড় মানুষেরা কি বেশি আয়েশি? যার জন্য শরীরের ইমিউন দুর্বল হয়? তারা কি কায়িক পরিশ্রম কম করে যার জন্য শরীরের ইমিউন দুর্বল হয়? এইটার রহস্যটা আমি জানতে চাই। আসলে আমাদের বড় বড় মানুষরা তেলচর্বিযুক্ত রিচ খাবার বেশি খায়। সেই তুলনায় ব্যায়াম করে না। অনেকেই ডায়াবেটিস থেকে শুরু করে নানা রোগে কাবু। এইসবই হয়ত এইগুলোর কারণ। বিশ্বের অন্যান্য সভ্য দেশে বড় বড় মানুষরা জ্ঞানে গুনে যত বড় হয় স্বাস্থ্যের প্রতি ততই বেশি যত্নশীল হয়। আমরা তা হই না।
আফ্রিকার একটি প্রচলিত প্রবাদ হলো "ঘরের পুরুষ মানুষটি যদি ঘরে না খায় তাহলে ঘরে এক বাটি স্যুপ রান্নার জন্যও যথেষ্ট টাকা তার স্ত্রীকে দিবে না (he may never give his wife enough money to cook a good pot of soup)! একই কথা খাটে শিক্ষা ও চিকিৎসা খাতে। আইচ্ছা কইনছেন দেহি যেই দেশের সরকারের মন্ত্রী আমলারা নিজ দেশের সরকারি শিক্ষা প্রতিষ্ঠান ও হাসপাতালের ভোক্তা না সেই দেশের মন্ত্রী আমলারা কেন শিক্ষা ও হাসপাতালের উন্নয়নে যথেষ্ট টাকা বরাদ্দ দিবে? কখনো শুনেছেন সরকারের বড় বড় মন্ত্রী বা আমলা কিংবা তাদের পরিবারের সদস্যরা কোন সরকারি হাসপাতালে চিকিৎসা নিয়েছে। যদি কখনো নিয়ে থাকেও সেটা বিদেশে যেতে না পেরে বিপদে পরে হয়ত ভর্তি হয় তবে দ্রুত সময়ে এয়ার এম্বুলেন্স-এ করে বিদেশেও চলে যায়। একই কথা খাটে শিক্ষা ক্ষেত্রে। সরকারের সরকারের প্রায় সকল বড় বড় মন্ত্রী বা আমলার ছেলেমেয়েরা সরকারি স্কুল, কলেজে পড়ে না। শিক্ষা ও স্বাস্থ্য খাতকে যদি সত্যিকারের উন্নতি চাই তাহলে আমাদের এখন একটি আইন করার জোরালো দাবি উঠা উচিত। মন্ত্রী এবং সরকারি কর্মকর্তা এবং তাদের পরিবারের সদস্যরা চিকিৎসা এবং স্কুল-কলেজ-বিশ্ববিদ্যালয় লেভেলের পড়াশুনার জন্য বিদেশে যেতে পারবেন না। শিক্ষা ও স্বাস্থ্য খাতে উন্নতির জন্য এই একটি আইনই যথেষ্ট। দেখবেন দেশের হাসপাতাল ও শিক্ষা প্রতিষ্ঠানগুলো কত সুন্দর হয়। শিক্ষা ও স্বাস্থ্য খাতে আমাদের কোন সরকার যথেষ্ট বরাদ্দ দেয়নি। যতটুকু দেয় সেটাও সঠিক ব্যবহার হয় না। এই দুই মন্ত্রণালয়ে দুর্নীতি সবচেয়ে বেশি। আফ্রিকার এই প্রবাদটি এমনি এমনি প্রচলিত হয়নি। সেই দেশগুলোর বড় বড় আমলা রাজনীতিবিদরা জনগণের ট্যাক্সের টাকায় চিকিৎসার জন্য ইউরোপ, আমেরিকা ও এশিয়াতে যায়। জানা যায় নাইজেরিয়ার প্রেসিডেন্ট মুহাম্মদ বুহারি ২০১৭ সাল থেকে নিজ দেশের চেয়ে ইংল্যান্ডেই কাটিয়েছে বেশি। নাইজেরিয়ার আমলা আর রাজনীতিবিদরা বছরে ১ বিলিয়ন ডলারেরও বেশি খরচ করে শুধু বিদেশে চিকিৎসার জন্য। আমাদের সরকারের ক্ষেত্রেও একই কথা খাটে। যদিও জানিনা বছরে কত ডলার বিদেশে চিকিৎসার জন্য ব্যয় হয়। আর শিক্ষা খাতে? যেখানে ইউনেস্কো বলে একটি দেশ তার জিডিপির ন্যূনতম ৫.৫% শিক্ষা খাতে বরাদ্দ দেওয়া উচিত। আমাদের বাংলাদেশের সরকারেরা জিডিপির ১.৮ থেকে ২.১% বরাদ্দ দেয়। উচ্চ বিত্তের সকলের ছেলেমেয়েরা হয় প্রাইভেট প্রতিষ্ঠানে পড়ে নচেৎ বিদেশে পড়ে। যদি তাই হয় তাহলে সরকারি শিক্ষা প্রতিষ্ঠানগুলোর উন্নয়নে তারা কেন যথেষ্ট কেয়ার নিবে? কাদেরকে বিশ্ববিদ্যালয়ের ভিসি হিসাবে সরকার নিয়োগ দেয় সেইটা দেখলেও বোঝা যায় সরকার সত্যি সত্যি আমাদের বিশ্ববিদ্যালয়গুলোতে ভালো লেখাপড়া হোক সেটা চায় কিনা। এইটা বোঝার জন্যতো গবেষণার প্রয়োজন নাই। এই অবহেলাগুলো দিবালোকের মত স্পষ্ট। তথাপি জনগণ চুপ। কেউ জোরালো দাবি জানাচ্ছে না। বরং সরকারকে বাহবা দেওয়ার মানুষের অভাব নেই। আসলে আমরা এমন নেতা আমলাই ডিজার্ভ  করি। আমরা এমন বাংলাদেশই ডিজার্ভ  করি।
আচ্ছা ডাক্তার পুলিশ মেজিস্ট্রেট এই তিন পেশার ঝামেলাটা কি বাঁশখালীতে গুলি করে শ্রমিক মারা আর করোনা সংকরণের ভয়াবহতার আলোচনাকে ঢাকার জন্য করা হয়েছে নাকি? না হয় এমনভাবে, এমন সময়, এমন ভাবে গায়ে পরে ঝগড়া লাগার কথা না। মানুষের মনোযোগকে অন্যত্র সরিয়ে রাখার ক্ষেত্রে এইটা বেশ সফল পদ্ধতি বলে মনে হচ্ছে। দেশটাতো এখনো সভ্য হয়নি। এই দেশে যেকোন বর্বর প্রিমিটিভ আচরণ সম্ভব। বাশখালিতে কিছু শ্রেমিককে পাখির মত পুলিশ গুলি করে মারল সরকার কিংবা ওই কোম্পানি কিংবা পুলিশের কাছ থেকে এখনো ক্ষমা প্রার্থনা করা হলো না। এই ঘটনার সুষ্ঠ তদন্তের ঘোষণা দিল না। ইউরোপ আমেরিকাতে এরকম একটা ঘটনা হলে ঘটনা যেভাবেই ঘটে থাকুক একটা দায়িত্বশীল জায়গা থেকে প্রথমেই ক্ষমা প্রার্থনা করত। তারপর একটা সুষ্ঠ তদন্তের ব্যবস্থা করত। অন্যদিকে করোনা পরিস্থিতিও ভয়াবহ আকার ধারণ করছে। আমি বুঝতে পারছি না করোনা টেস্ট কেন এত কমে গেল? ভারতে প্রতিদিন ১৫ লক্ষ টেস্ট করাচ্ছে। আমাদেরতো ন্যূনতম ১ লক্ষ করানো উচিত। ১ বছর পরেও আমরা সেই ৩০-৪০ হাজারেই আটকে আছি। সেটাও এখন অনেক কমিয়ে দেওয়া হয়েছে। লকডাউনের জন্য পুলিশের হয়রানির ভয়ে হয়ত এখন অনেকেই টেস্ট করাতে যাচ্ছে না। টেস্টিংটা আরো সহজলভ্য করা উচিত। যারা টেস্ট করাতে পারছে না অথচ করোনার লক্ষণ আছে তারা কিন্তু করোনা ছড়িয়ে বেড়াবে। সেক্ষেত্রে লকডাউন কতটা কাজ করবে?
"সেদিন দুজনে দুলেছিনু বনে ফুলডোরে বাঁধা ঝুলনা সেই স্মৃতিটুকু কভু খনে খনে যেন জাগে মনে, ভুলো না ভুলো না, ভুলো না!" কত কত সব স্মৃতি গতকালকের ঘটনার মত সব মনে পরে।
আমার ভ্যাকসিনের দ্বিতীয় ডোজ দেওয়ার এসএমএস এসেছে। এখন আমারতো ঢাকা বিশ্ববিদ্যালয়ে শিক্ষকতার কোন আইডি নাই। আবার বাবা মুক্তিযোদ্ধাও না। এখন আমার কি হবে? যদিও গাড়িতে একটা স্টিকার আছে। কিন্তু যেখানে এই প্যান্ডেমিক সিচুয়েশনে একজন এপ্রোন পড়া ডাক্তার যার গাড়িতেও স্টিকার আছে তাকে যেই পরিমান হেনস্তা হতে দেখলাম এবং তাতে সেই ডাক্তারের প্রেসার যেই পরিমান বাড়তে দেখলাম তাতে আমি মারাত্মক ভয় পেয়েছি। এইরকম পরিস্থিতিতে নির্ঘাত আমার স্ট্রোক করত এবং তাৎক্ষণিক মারা যেতে পারতাম। তবে একটু আধটু ক্ষমতা থাকলে স্ট্রোক করে না বরং তারা বলে: "আমি কে চিনিস"! এইটা সকল স্কেলেই পাওয়া যায়। অর্থাৎ একদম উঁচু তালার ক্ষমতাবান থেকে শুরু করে পাড়ার উঠতি মাস্তানের মুখেও শোনা যায়। এই জিনিস কিন্তু কোন সভ্য দেশে পাবেন না। ভিআইপি বা "আমি কে চিনিস" এইগুলোর একটা প্যাটেন্ট নিয়ে নেওয়া উচিত। পরিস্থিতিটা বুঝুন মহিলা কেবলই কোন চেংড়া সদ্য এমবিবিএস পাশ ডাক্তার না। তিনি সহযোগী অধ্যাপকও। তার পরনে সাদা রঙের এপ্রোন আছে এবং তিনি নিজ গাড়িতে করে কর্মস্থলে যাচ্ছিলেন। এরপরও পুলিশ জিজ্ঞেস করতে পারতেন "আপনি কি ডাক্তার?" এই পর্যায়েতো কারো রাগারাগির প্রশ্ন আসেনা। এরপরও পুলিশ কেন বিশ্বাস করলেন না যে উনি ডাক্তার? যদি কোন কারণে বিশ্বাস না হয়ে থাকে তাহলে চুপি চুপি উনার পিছু নিতে পারতেন বা গোয়েন্দা লাগিয়ে খোঁজ নিতে পারতেন। আমরা যেই সময় অতিবাহিত করছি সেই সময়ে ডাক্তার হলো সবচেয়ে গুরুত্বপূর্ণ পেশা। সেই সময়ে একজন ডাক্তারকে কেন উত্তেজিত করা হলো? কেন তাকে হেনস্থা বা উত্তক্ত করা হলো? কেবল সময়ের কারণে এখন ডাক্তারদের মধ্যে এক ধরণের অহমবোধ কাজ করতেই পারে। যেইভাবে তেক্ত করা হয়েছে তাতে সেই ডাক্তার মাথা ঠিক রাখতে পারেননি। তারপর উনি যা করেছেন তা অত্যন্ত দৃষ্টিকটু। উনার করা উচিত হয়নি। সব কিছুর একটা cause এবং effect আছে। এখানে আমরা ইফেক্ট নিয়ে বেশি চেল্লা ফাল্লা করছি কিন্তু cause টা নিয়ে তলিয়ে ভাবছি না। Cause টা হলো পুলিশ কেন তার এপ্রোন এবং গাড়ির স্টিকার থাকার পরও ঘটনাকে ওই দিকে টেনে নিল? ঢাকা শহরের কয়জন মানুষ তার আইডি নিয়ে ঘুরে? তবে এরপর সবাই তাদের নিজ নিজ মুক্তিযোদ্ধা বাবাকে টেনে এনে অসভ্যতা দেখিয়েছেন। বাবা মুক্তিযোদ্ধা বলে আপনাদের কারো অসভ্য খারাপ আচরণ জায়েজ হয়ে যায় না। বরং আপনাদের বাবার যেই জন্য মুক্তিযুদ্ধ করেছিলেন সেই কারণটাকে ব্যার্থ করে দিয়েছেন। উনাদের স্যাক্রিফাইসকে আপনারা অপমান করেছেন। বাবা মুক্তিযোদ্ধা বলে এক্সট্রা favor পাওয়া বা নিয়ে পদ পদবি ও প্রমোশন নিলে এইরকম ঔদ্ধত্যপনা চলে আসে। নিয়ে পদ পদবি ও প্রমোশন ইত্যাদি কেবল যোগ্যতার নিরিখেই অর্জনের বিষয়। এই জায়গায়টাতেই আমাদের একটা গলদ। উনারা মুক্তিযুদ্ধতো এই জন্য করেননি যে ভবিষ্যতে তার ছেলেমেয়েরা এইটাকে ভাঙিয়ে চাকুরী নিবে, প্রমোশন নিবে, আকাম কুকাম করবে। আরেকটা বিষয়। এই ধরণের ঘটনা কখন ঘটে? যখন একজন মানুষের উপর অর্পিত ক্ষমতা আর অর্জিত জ্ঞান যদি সমানুপাতিক না হয়। তখনই তারা ধরাকে সরা জ্ঞান করে। সরকারের প্রশাসনের কর্মকর্তাসহ বাংলাদেশের প্রায় সকল বাবা-মায়েরা সন্তানদের ডাক্তার ইঞ্জিনিয়ার বানাতে চান কিন্তু তারাই আবার ডাক্তার ইঞ্জিনিয়ারদের নাজেহাল করেন। এর শানে নূযুলটা আজও বুঝতে পারলাম না। 
গত সপ্তাহ থেকে আমার মাস্টার্সের ক্লাস শুরু হয়েছে। প্রতি সপ্তাহে তিনটি করে ক্লাস নিচ্ছি। আমাদেরকে অনলাইন ক্লাসেই অভ্যস্ত হতে হবে। এখন অনলাইনে ক্লাস নিতে খারাপ লাগছে না। সমস্যা হলো আমার ছাত্রদের অনেকেরই নেট সংযোগ খুবই স্লো। এই জায়গায়তে সরকারের অনেক কিছু করার আছে। আমাদের নেটগতি কেন পৃথিবীর তলানিতে? আমরা না দাবি করি আমাদের দেশ ডিজিটাল বাংলাদেশ। সেই দেশের নেট গতি কেন আফ্রিকার উগান্ডার চেয়েও ধীরগতি হবে? কেন দক্ষিণ এশিয়ারও তলানিতে। নেট কানেকশনের গতি বাড়ানোর সাথে সাথে এর দামও কমাতে হবে। দামের দিক থেকেও আমাদের সবচেয়ে ব্যয়বহুল দেশগুলোর মধ্যে অন্যতম। এছাড়া ছাত্রছাত্রীদের জন্য বিশেষ ছারে নেট কার্ডের ব্যবস্থা করা উচিত যাতে তারা কম খরচে নেট ব্যবহার করে নির্বিগ্নে ক্লাস করতে পারে। ক্লাস নেওয়ার আরেকটি পজিটিভ দিক হলো ছাত্রছাত্রীদের সাথে সংযুক্ত থাকা। ছাত্রছাত্রীরা যেন বিচ্ছিন্নবোধে না ভুগে। ছাত্রছাত্রীরা যেন লেখাপড়ার মধ্যে থাকে। কেবল ছাত্রছাত্রীদের জন্য না। আমরা শিক্ষকদের ভালো থাকার জন্যও এইটা একটা টনিকের মত কাজ করবে। করোনা বিশ্বকে বদলে দিচ্ছে। করোনা পরবর্তী বিশ্বে এক আমূল পরিবর্তন আসবে। যারা টিকে থাকবে তারা আর আগের মত থাকবে না। করোনা বিজ্ঞানকে চ্যালেঞ্জ ছুড়েছে। বিজ্ঞানীরাও কাজ করে যাচ্ছে। নতুন নতুন প্রযুক্তি আসছে। এমনকি এইবারের যে ভ্যাকসিন আসছে তার অধিকাংশই নতুন প্রযুক্তির ভ্যাকসিন। এখন যেটা দরকার সেটা হলো মানুষকে মানবিক হওয়া। আবিষ্কৃত নতুন এই ভ্যাকসিনগুলোর প্যাটেন্ট উম্মুক্ত করে সক্ষম সব ফার্মাসিউটিক্যাল ইন্ডাস্ট্রিগুলো যেন ভ্যাকসিন বানাতে পারে সেইদিকে মনোযোগ দেওয়া। এই প্যান্ডেমিককে ঘিরে টাকা কামানোর ধান্দা বাদ দিতে হবে।
সকালবেলা হাঁটতে গিয়ে বাসার সামনে দেখি এই দৃশ্য। ভাবছিলাম আমাদেরতো এসি ছেড়ে গরমে শীতের আবহ বানিয়ে নরম জাজিমওয়ালা বিছানায় শুয়েও এত গভীর ঘুম হয় না। কাছের কত মানুষকে জানি ঘুম না হওয়া জনিত কষ্টে ভুগে। কত ডাক্তার দেখায়, কত ঔষধ খায়! আর এই মানুষটার ঘুমের কোন সমস্যা নাই। করোনার কোন ভয় নাই। কারণ করোনার ভয়তো ক্ষুধার ভয়ের চেয়ে বড় না। সারাদিন রিকশা চালিয়ে এসে ঘুমাচ্ছে এবং একইসাথে নিজের রিকশা পাহারা দিচ্ছে। যাত্রী বসার সিটকে এমন করে বিছিয়ে পা লম্বা করে ঘুমতো দূরে থাক শুতেও আমরা অনেকেই পারব না। বাহিরে কঠোর লকডাউন চলছে। এর মধ্যেই রিকশা নিয়ে বের হয়েছে। শখেতো বের হয়নি। ক্ষুধা "knows no bounds"! পেটে যখন ক্ষুধা আসে কি দিয়ে আটকাবেন তাকে? সরকার কঠোর লকডাউন দিয়েছে কিন্তু এদের কথা ভাবেনি। আমাদের দেশের গরিব মানুষের তুলনায় অনেক অবস্থাসম্পন্ন ধনী দেশের গরিবরা। তথাপি ওসব দেশে লকডাউন দেওয়ার আগে ওদের গরিবদের কথা আগে ভাবে। তাদের খাদ্য নিরাপত্তা নিশ্চিত করে তবে কঠোর বা শিথিল লকডাউন দেয়।
২০২০ থেকে ফেব্রুয়ারী ২০২১ পর্যন্ত করোনায় নিজের কাছের এবং কাছের মানুষের আপন মানুষদের মধ্যে এত আক্রান্ত হতে শুনিনি। এইবার মার্চ থেকে এপ্রিল এই ১৭ তারিখের মধ্যে প্রচুর আক্রান্ত এবং মৃত্যু সংবাদ শুনছি। কিন্তু গতবার সরকার এবং সাধারণ মানুষ করোনা নিয়ে যতটা সচেতন ছিল এবং এর মোকাবেলায় যতটা পদক্ষেপ নিয়েছিল এইবার তার সিঁকিভাগও দেখছি না। এখন থেকে অনেক কম আক্রান্ত ও মারা যাবার পরও কয়েকটি অস্থায়ী হাসপাতাল বানানো হয়েছিল। এইবার সেগুলোর তেমন একটা তোড়জোড় দেখছি না। লকডাউনে সাধারণ মানুষদের সাহায্যের জন্য সরকার এবং সাধারণ মানুষ উভয়েই যেইভাবে এগিয়ে এসেছিল এইবার সেটাও করা হচ্ছে না। আশা করেছিলাম আমাদের অজান্তেই সরকার নীরবে ভবিষ্যতে করোনা মোকাবেলার জন্য আইসিইউর সংখ্যা, পর্যাপ্ত অক্সিজেন প্রাপ্তির বিষয়গুলো নিশ্চিত করবে। এখনো আমাদের দেশে আক্রান্ত ও মৃতের দিক থেকে উন্নত বিশ্বের চেয়ে অনেক কম। ইতালির জনসংখ্যা আমাদের ৩ গুন্ কম হওয়া সত্বেও গড়ে প্রতিদিন ৪০০ মানুষ মারা যাচ্ছে এবং প্রতিদিন নতুন সংক্রামিত হচ্ছে প্রায় ১৫ হাজার। তথাপি সেখানে হাসপাতাল ও চিকিৎসা নিয়ে হাহাকার নাই। আর ব্রাজিলের কথা কি বলব। এই করোনার মধ্যেও একদল হায়েনা রুপি মানুষ দেখি অনুমোদনহীন মেডিকেল পণ্য, মেয়াদোত্তীর্ণ করোনাভাইরাস শনাক্তের পরীক্ষার কিট, রি–এজেন্ট ব্যবসায় ব্যস্ত। আমরা কি কখনো মানুষ হব না?
"জীবনে আমি একজন ভালো বন্ধু পেলাম না, একজন ভালো স্বামী পেলাম না। সঙ্গ দেওয়ার মতো একজন ভালো মানুষ আমি পাইনি, যাকে বলতে পারি, এসো, এক কাপ চা খাই, একটু গল্প করি।" - কবরী একটা মানুষ সারাটা জীবন এমন একটি কষ্ট নিয়ে পৃথিবী ছেড়ে গেলেন। প্রথম আলোর সম্পাদকের সাথে এক সাক্ষাৎকারে আরো অনেক আক্ষেপের সাথে উপরোক্ত আক্ষেপটি তিনি করেন। আসলে চলচিত্র কিংবা নাটকের একজন নারী শিল্পীকে ধারণ করার জন্য যতটুকু উদার মনের স্বামী দরকার বাংলাদেশে সেইরকম যথেষ্ট উদার মনের ছেলে খুব কমই আছে। সেজন্যই দেখা যায় অনেকেই এইরকম তারকাকে বিয়ে করেন। অভিনয়ের কারণে যেই মানুষটা তারকা হলো আর তারকা হওয়ার কারণে তাকে বিয়ে করল অথচ বিয়ের পর সেই তারকা সত্বাকে মেরে ফেলতে উদ্দত হয়। ফলে অনেক ক্ষেত্রেই বিচ্ছেদ এবং নানা টানাপোড়ন দেখি। কবরীকে আমি অনেক শ্রদ্ধা করি তিনি বাংলাদেশের অন্য আরো প্রতিষ্ঠিত শিল্পীর মত একসময় দেশ ছেড়ে চলে যাননি। বাংলাদেশের সংস্কৃতির অঙ্গনের শূন্যতার জন্য শিল্পীদের বিদেশে পলায়নপরতা অনেকখানি দায়ী। একটু আগে অনুপা দেওয়ানজীর একটা পোস্ট পড়ে কবরী সন্মন্ধে কিছু অজানা জিনিসও জানলাম। জানতাম না তিনি কোন ধর্মের ছিলেন। তাকে একজন শিল্পী হিসাবেই জানতাম। আমার বন্ধুবাধবের সাথে আলাপকালে কখনো তার বাবা কে, মা কে, ধর্ম কি এইসব আলোচনা হয়নি। কেবল তার অভিনয়ে মুগ্ধ হয়েছি, মায়াবী হাসিতে মন খুশিতে ভরে উঠেছে। নিচে অনুপা দেওয়ানজির লেখাটি কাট & পেস্ট করছি। পড়ে দেখুন। "সময়টা ছিলো ১৯৬৭। চট্টগ্রামের কানুনগোপাড়া কলেজে এস এস সি পরীক্ষা চলছে।হঠাৎ জনরব শোনা গেলো কবরী এই সেন্টারে পরীক্ষা দিচ্ছেন। ব্যস আর যায় কোথায়।বিশাল জনস্রোতকে ঠেকায় কার সাধ্যি! রাস্তার দুপাশে মানুষের ভিড় জমে গেলো তাঁকে দেখবার জন্যে। কিন্তু এত সেন্টার থাকতে কবরী কানুনগোপাড়ায় পরীক্ষা দিতে এলেন কেন? এটা সত্যি যে কানুনগোপাড়ার শিক্ষা ব্যবস্থায় সুনামের সাথে সাথে কিছুটা নকলের দুর্নামও ছিলো। ডিউটিরত অনেক অধ্যাপক ভেবেছিলেন কবরী হয়তো এই সুযোগ নিতেই এসেছেন। অনেকেই এজন্যে রীতিমতো বিরক্তই হয়েছিলেন। সে এক বিষম অবস্থা। একদিকে হলের পরীক্ষার্থীরা অনেকেই খাতায় না লিখে কবরীর দিকে তাকিয়ে সময় নষ্ট করছে আর আরেকদিকে বাইরের উত্তাল জনতা সামলাতে কলেজ প্রশাসন আর পুলিশ হিমশিম খাচ্ছে। ডিউটিরত বিরক্ত অধ্যাপকদের শ্যেনদৃষ্টি তখন কবরীর ওপরেই গিয়ে পড়লো।তাঁরা কড়া নজর রাখতে শুরু করলেন কবরীর ওপর। কবরী হচ্ছেন যাকে বলে জাত অভিনেত্রী। তিনি কোনদিকে না তাকিয়ে হাসিমুখে নির্বিবাদে পরীক্ষার খাতায় লিখে চলেছেন। ডিউটিরত অধ্যাপকরা বুঝতে পারলেন এ মেয়ে রীতিমতো লেখাপড়া করেই পরীক্ষা দিতে এসেছে। ফাঁকি দিয়ে পাস করতে নয়। প্রতিটি পরীক্ষা দিয়ে তিনি সবার চোখের সামনে দিয়েই হাইবেঞ্চ টপকে টপকে হল থেকে হাসিমুখে বেরিয়ে যেতেন। হল থেকে বাইরে গেলেই তাঁকে এস্কর্ট করে তাঁর গাড়ি পর্যন্ত নিয়ে যাওয়া হত। আমার মামাবাড়ির প্রজাভূমিতে জন্ম নেয়া কবরী তখন কবরী হয়ে ওঠেন নি।যখন তিনি ছিলেন কেষ্ট পালের মেয়ে মীনা পাল। কবরী যখন আমার পিসির দেবর চিত্ত চৌধুরীর স্ত্রী ছিলেন তখন তিনি আমার পিসি,পিসেমশাই, বাবা,মা আর ভাইবোনদের সাথে ৭১ য়ের স্বাধীনতা সংগ্রামের সময়ে পায়ে হেঁটে সীমান্ত অতিক্রম করেছিলেন। সুতরাংয়ের মিষ্টি মেয়ে কবরী সারোয়ারের অনন্তলোক আনন্দময় হোক এই প্রার্থনা করছি।" - Anupa Dewanjee 
যেই সিস্টেমের বিবর্তন নাই সেই সিস্টেম পচে যেতে বাধ্য। জীব কিংবা জড়, প্রতিষ্ঠান কিংবা টেকনোলজি যা কিছুই ধরিনা কেন সেগুলো যদি সময়ের সাথে পরিবেশ বা ডিমান্ডের সাথে খাপ খাইয়ে পরিবর্তিত হয়ে যুগোপযোগী না হয় সেটির অধঃপতন অবধারিত। ঢাকা বিশ্ববিদ্যালয়ের ৭৩ এর অধ্যাদেশের কথাই ধরা যাক। এইটাকে এমন একটি ডিভাইন অধ্যাদেশে পরিণত করেছি যে এইটা সেই ৭৩ এর পরে আর কখনো পরিবর্তন আনা হয়নি। এটাকে একদম ধর্মগ্রন্থের মত বিবেচনা করেছি। অথচ চালু হওয়ার পরে দেখা উচিত ছিল এই অধ্যাদেশের কারণে বিশ্ববিদ্যালয় কি আরো ভালো চলছে? শিক্ষকরা কি শিক্ষকরা এই অবাধ স্বাধীনতাকে অপব্যবহার করছে? করলে সেটাকে রোখার জন্য অধ্যাদেশের পরিবর্তন আনা উচিত ছিল। এই অধ্যাদেশ ব্যবহার করে শিক্ষকরা কি শিক্ষক হওয়ার চেয়ে বেশি রাজনীতিবিদ হয়ে যাচ্ছে? শিক্ষকদের ভোটে নির্বাচনের মাধ্যমে আমরা যেমন মানের ডিন পাচ্ছি তা কি ঠিক নাকি একটি সার্চ কমিটির মাধ্যমে যোগ্যতম শিক্ষককে ডিন বানানো উচিত? ভিসি যেইভাবে নির্বাচিত এবং শেষে মনোনীত হওয়ার পদ্ধতি ৭৩ এর অধ্যাদেশের মাধ্যমে আমরা পেয়েছি তাতে কি আমরা ভালো মানে ভিসি পাচ্ছি? সমস্যা কোথায়? এই প্রশ্নটা কেউ করছে না। সমাধান কিভাবে আসবে যদি প্রশ্নই না করি? বিশ্বের কোথাও ভোটের মাধ্যমে ভিসি বা ডিন নির্বাচন হয়? জনপ্রিয় শিক্ষকরা কি অপ্রিয় কিন্তু জরুরি নিয়মনীতি চালু করতে পারবে? দেশের ভবিষ্যত নির্ভর করে দেশের বিশ্ববিদ্যালয়ের মানের উপর। বছরের পর বছর আমাদের সরকারেরা অযোগ্য, অসৎ ভিসি নিয়োগ দিয়ে যাচ্ছে অথচ জনগণ এটি মেনে নিচ্ছে। ভিসিরা নিজ বিশ্ববিদ্যালয়ের উন্নয়নে আত্মনিয়োগ না করে অন্যান্য আকাম কুকামে বেশি আত্মনিয়োগ করছে। কই সমাজেতো এইসব নিয়ে কোন কথা হচ্ছে না। যথেষ্ট প্রতিবাদ হচ্ছে না। তাই সময় এসেছে এইসব পচা গান্ধা নিয়ম পরিবর্তন করে বৈশ্বিক নিয়ম চালু করা। যেই নিয়মে বিশ্বের ভালো বিশ্ববিদ্যালয়গুলো উত্তর উত্তর আরো ভালো বিশ্ববিদ্যালয়ে রূপান্তরিত হচ্ছে। কেবল একজন আন্তর্জাতিক মানের একজন ভালো একাডেমিক এবং সাথে অ্যাডমিনিস্ট্রেশনে অভিজ্ঞ একজনকে ভিসি নিয়োগ দিন। শিক্ষক নিয়োগ ও প্রমোশন নীতি যুগোযোপযোগী করুন। যেই প্রার্থীদের ইতিমধ্যে পিএইচডি বা পোস্ট-ডক আছে তাদের বেশি করে নিয়োগের নিয়মনীতি করুন। আমাদের ছাত্রদের আবাসিক ব্যবস্থা বিশ্বমানের করুন দেখুন আমাদের ছাত্রছাত্রীরা কি ম্যাজিক্যাল হয়। এদেরকে আর বনসাই বানিয়ে রাখবেন না।
কঠোর লকডাউনে রিকশা নিয়ে বের হয়ে আইন ভঙ্গ করায় জব্দ হওয়া রিকশা ফেরত পাওয়ার আশায় আনিস শেখরা! সংবাদটি পড়ে কবি রফিক আজাদের "ভাত দে হারামজাদা, নইলে মানচিত্র খাবো' কবিতাটির কথা মনে পড়ল। আমরা যারা অবস্থাসম্পন্ন মানুষ আমরা কি করে বুঝব ভাত ক্ষুধা কি জিনিস? ঘরে যখন বৌ পোলাপান থাকে তাদের মুখে খাবার দিতে না পারার বেদনা বুঝতে হবে। আমি আগে থেকেই বলছিলাম নিম্নবিত্তদের খাবারের কথা না ভেবে কঠোর লকডাউন খবুই অমানবিক হবে। সরকার এবং সরকারের খুদকুঁড়া খেয়ে যারা ফুলেফেঁপে দেশবিদেশে টাকার পাহাড় গড়েছেন তাদের এখন কিছু করার সময়। সাহায্যতো করেই না উল্টো দেখি অনুমোদনহীন মেডিকেল পণ্য, মেয়াদোত্তীর্ণ করোনাভাইরাস শনাক্তের পরীক্ষার কিট, রি–এজেন্ট ব্যবসায় ব্যস্ত আমাদের প্রতারকরা। এর আগেও করোনা যত ভয়াবহ হয় একদল হায়েনা ততই তাদের বিষাক্ত দাঁত নিয়ে জনগণকে জিম্মি করে টাকা কমানোর উৎসবে মাতে। শুনলাম এইরকম চার ট্রাক মালামাল জব্দ করা হয়েছে। মাঝে মাঝে রাস্তায় দেখি এক ঝুড়িতে করে বাদাম বিক্রি জীবন চালাচ্ছে। তখন ভাবি পুরো ঝুড়ি বাদামের দাম কত আর বাদাম বিক্রি করে লাভ হয় কত? এদেরকে কি করে করোনা ভাইরাসের ভয় দেখাবেন?
বাংলাদেশের ঘরে এবং প্রাতিষ্ঠানিক শিক্ষার একটি গুরুত্বপূর্ণ ঘাটতি হলো ছেলেমেয়েদের to the point উত্তর দেওয়া শেখানো হয় না। দ্বিতীয় হলো বড়দেরকে প্রশ্ন করা উৎসাহিত করা হয় না বরং বেয়াদবী হিসাবে দেখা হয়। তৃতীয় হলো, বড়দের আসরে ছোটদের থাকতে দেওয়া হয় না। এইসব মিলিয়ে আমরা একটা বনসাই প্রজন্ম গড়ে তুলি। একজনের সত্যিকারের যেই পটেনশিয়াল সেটা অর্জনে সবচেয়ে বড় বাঁধা আমাদের সামাজিক কাঠামো। কথা বলার সময়ও দেখেছি যদি জিজ্ঞেস করি একটা উত্তর দেয় আরেকটা বা উত্তর দিতে গিয়ে সাথে এত অপ্রাসঙ্গিক কথা বলে যে মূল উত্তরটাই তখন হারিয়ে যায়। আমি অনেক সময় আমার বিষয় পড়াই তার ইন কোর্স পরীক্ষায় সাধারণত ১/২ লাইনের উত্তর হয় এমন প্রশ্ন করি। অনেক সময় এক শব্দে উত্তরও হয়। তবে আমার প্রশ্ন অনেক বড় হয়। প্রশ্নটাকে গল্পের আকারে নিজেই বলি আর খানিক বাদে বাদে এর থেকে ছোট ছোট প্রশ্ন করি। প্রশ্ন যাই করি না কেন প্রায় সকলেই টু দা পয়েন্ট উত্তর দিতে পারেনা। অধিকাংশই পুরো তত্বটা মুখস্ত লিখে দেয়। ভাব খানা এমন যেন পরীক্ষা আমার তাই আমি যেন কষ্ট করে প্রয়োজনীয় উত্তর বের করে নিন। সহজ করে টু দা পয়েন্ট উত্তর দেওয়া আমাদের শেখানো হয় না। এইটা আমাদের রাজনৈতিক নেতা, সাংবাদিক, শিক্ষক, আমলা সকলের ক্ষেত্রেই প্রযোজ্য। টু দা পয়েন্ট উত্তর দেওয়া তারা শিখবে কিভাবে? সেই ১৯২১ সাল থেকে ঢাকা বিশ্ববিদ্যালয়ের পদার্থবিজ্ঞানে বার্ষিক বা ফাইনাল পরীক্ষায় মোট ৮টি প্রশ্ন থেকে ৫টি প্রশ্নের উত্তর দেওয়ার পদ্ধতি চলছে। দুনিয়া এর মধ্যে কত উত্থানপতন ঘটে গেছে। এমনকি বাংলাদেশও এর মধ্যে দুইবার স্বাধীন হয়ে গেছে। প্রথমবার ৪৭-এ ব্রিটিশদের কাছ থেকে আর ৭১-এ পাকিস্তানিদের হাত থেকে। অথচ সিস্টেমের পরিবর্তন ঘটেনি। প্রথম ভিসি পি যে হার্টগ সেই ১৯২১ সালে ইন্টারনাল এবং এক্সটার্নাল পরীক্ষক সিস্টেম চালু করেছিলেন আজও তা বলবৎ আছে। সেই ১৯২১ সাল থেকে একটা অঘোষিত নিয়ম চালু আছে যে যিনি কোর্স পড়াবেন তার প্রশ্ন থেকে ৫-৬ টি প্রশ্ন রাখা হবে আর এক্সটার্নাল থেকে ২-৩ টি প্রশ্ন থাকবে। এত ধরাবাঁধা নিয়ম থাকায় ইন্টারনালের পক্ষে প্রশ্নের ধারা পরিবর্তনের সুযোগ নেই। ধরুন আমি কোর্স শিক্ষক (ইন্টারনাল এক্সামিনার) হিসাবে আমার ইন কোর্স পরীক্ষার প্রশ্নের ধারা বজায় রেখে ফাইনাল পরীক্ষার প্রশ্ন করলাম। এখন পরীক্ষা কমিটি যখন ইন্টারনাল এবং এক্সটার্নাল পরীক্ষকের প্রশ্ন নিয়ে মডারেশন বোর্ডে বসেন দেখেন এই দুইজনের প্রশ্নগুলো কমপ্যাটিবল না। ফলে অঘোষিত একটা নিয়ম হলো প্রশ্ন হবে দুইয়েক লাইনের আর উত্তর হবে ৪-৫ পাতার। অনেকে শুনি পাতা বা লাইন মেপেও নম্বর দেয়। যুগ যুগ ধরে যেই ধারা চলে আসছে সেই ধারাতেই চলছি আমরা। অথচ আমরা জানি উন্নতির প্রধান নিয়ামক হলো বিবর্তন। যেই সিস্টেমের বিবর্তন নাই সেই সিস্টেম পচে যেতে বাধ্য। এই সহজ সত্যিটিই আমাদের পাবলিক বিশ্ববিদ্যালয়গুলো আজ পর্যন্ত অনুধাবন করতে পারেনি। আমাদের শিক্ষার্থীরাও জেনে গেছে প্রশ্নের প্যাটার্ন কি। তাই তাদের চিন্তাধারাও বাক্সে বন্দি। এরা জেনে গেছে এই বছর এই চ্যাপ্টার থেকে প্রশ্ন আসলে পরের বছর এই প্রশ্নটি আসবে না। তাই এদের চ্যাপ্টার বাদ দেওয়ার টেন্ডেসি আছে। তাছাড়া গত ৫ বছরের প্রশ্ন ব্যাংক স্টাডি করলে এরা ধরে ফেলতে পারে ঠিক কি কি প্রশ্ন আসতে পারে। ফলে প্রশ্ন, প্রশ্নের মান এবং প্যাটার্ন আসলে শিক্ষার্থীদের মান নির্ধারণীতে গুরুত্বপূর্ণ ভূমিকা রাখে। আউট অফ দা বক্স চিন্তা যে করা যায় এটা আমরা শেখাতে শম্পুর্ণ ব্যর্থ। আমাদের পুরো শিক্ষা ব্যবস্থাটাই মুখস্ত বিদ্যা আর গদবাধা প্যাটার্নে বন্দি। কোন শিক্ষক ইচ্ছে করলেও এই শৃঙ্খল থেকে বের হয়ে আসতে পারে না। পুরো শিক্ষা ব্যবস্থার এই ত্রুটি মুক্তির কোন চেষ্টা কখনো তেমন হয়নি। শেকল ভাঙতে হলে শিক্ষক এবং প্রশাসনের মধ্যে যতটুকু ড্রাইভ থাকতে হয় তা আমাদের বিশ্ববিদ্যালয়গুলোতে একদম অনুপস্থিত। থাকবে কিভাবে। সবাইতো ব্যস্ত পদ পদবি আর রাজনীতি নিয়ে। শিক্ষার্থী নিয়েতো কেউ ভাবে না। 
২১-শে বই মেলা কোন সাধারণ বই মেলা না। ২১-শে বই মেলার একটা সাংস্কৃতিক ও রাজনৈতিক প্রেক্ষাপট আছে। এই মেলায় কি ধরণের বই বিক্রি হবে বা পাওয়া যাবে তা এই প্রেক্ষাপটই ঠিক করে দিবে। নিশ্চই কেউ আশা করে না যে এখানে স্কুল কলেজের টেক্সট বই পাওয়া যাবে, বিসিএস গাইড বই পাওয়া যাবে, স্বপ্নের ফজিলত সংক্রান্ত বই পাওয়া যাবে, ৭ দিনে ভাষা শেখার বই পাওয়া যাবে। অথচ আজ এইধরণের বইই বেস্ট সেলার হচ্ছে। এইটাই প্রমান করে কোন দিকে ধাবিত হচ্ছে বাংলাদেশ। অথচ এই নিম্নগামিতা রোখার কেউ নাই। So frustrating!!
ঢাকা বিশ্ববিদ্যালয় ক্যাম্পাস থেকে ডাকসুর সাবেক সমাজকল্যাণ সম্পাদক এবং আইন বিভাগের শিক্ষার্থী আখতার হোসেনকে গত পরশু ডিবি পুলিশ তুলে নিয়ে গেছে বলে এমন একটি সংবাদ সামাজিক যোগাযোগ মাধ্যমে ঘুরপাক খাচ্ছে। তার সাথে একটি ছবিও আছে। সংবাদটি itself যদি হৃদয়বিদারক হয় তাহলে ছবিটি হবে ভয়াবহ হৃদয়বিদারক। ছবিতে দুজনকেই গরুর মত দড়ি দিয়ে বাঁধা অবস্থায় আদালতের কাঠগড়ায় উঠানো হয়েছে। একজনের কাপড় রক্তমাখা, আঙ্গুল ব্যাণ্ডেজ করা। এইরকম একটি ছবি দেখে কষ্ট পাওয়ার জন্য আমাকে কি ছাত্র হতে হবে? ওই ছাত্রের রাজনৈতিক পরিচয় জানতে হবে? এইরকম একটি ছবি দেখে কষ্ট পাওয়ার জন্য আমাকে শিক্ষক হতে হবে? এইরকম চিত্র আমি আমার ছাত্রজীবনে স্বৈরাচার এরশাদের আমলেও কল্পনা করতে পারিনি বা তারাও ঘটানোর সাহস পায়নি। আজকের ছাত্র রাজনীতি কোন পর্যায়ে গেছে সেটা এই চিত্রই প্রমান করে। ক্যাম্পাস থেকে ছাত্রকে উঠিয়ে নিয়ে যায় ছাত্রদের তেমন কোন প্রতিবাদ দেখছি না। ক্যাম্পাস থেকে ছাত্রকে উঠিয়ে নিয়ে যায় ভিসি, প্রোভিসি, প্রক্টর প্রমুখ থেকে কোন প্রতিক্রিয়া দেখছি না। এমনকি প্রধান প্রধান পত্রিকায় এটি নিয়ে কোন রিপোর্ট করেছে দেখিনি। সব কেমন জানি ভোঁতা হয়ে গেছে। সব সহনীয় হয়ে গেছে। যেন উঠিয়ে নিয়ে গেছে মেরে গুমতো করেনি? এই ছাত্ররা শিক্ষকদের জিম্মায়। বিশ্ববিদ্যালয়ের প্রশাসন চুপ থাকতে পারেনা। তারউপর যেই ছাত্রকে উঠিয়ে নিয়ে গেছে সে কোন সাধারণ ছাত্র নয়। সে সাধারণ ছাত্রদের ভোটে ডাকসুর সমাজকল্যাণ সম্পাদক হিসাবে নির্বাচিত হয়েছিলেন। এমন একজনকে এমনভাবে উঠিয়ে নিয়ে গিয়ে দড়ি দিয়ে বেঁধে কাঠগড়ায় উঠাবে? এই দৃশ্যও আমাদের দেখতে হলো? তার উপর সে নাকি মাত্রই টাইফয়েড থেকে উঠেছে। এই অবস্থায় এর যদি কিছু হয়ে যায়? ঢাকা বিশ্ববিদ্যালয়ের ছাত্রের প্রতি ন্যূনতম শ্রদ্ধাবোধ দেখানোও হবে না? এই ঢাকা বিশ্ববিদ্যালয় বাংলাদেশ তথা বাঙালিকে কত কিছু দিয়েছে। ৫২-র ভাষা আন্দলোন, মুক্তিযুদ্ধ, স্বৈরাচার বিরোধী আন্দোলন, সাংস্কৃতিক আন্দোলনসহ কত কত আন্দলোন সংগ্রামের জন্য এই জাতি ঢাকা বিশ্ববিদ্যালয়ের কাছে ঋণী। সেই ঢাকা বিশ্ববিদ্যালয়ের ছাত্র, সাবেক ডাকসু নেতাকে এমন অসম্মান? তারপরও জাতি নীরব? সে কি করে, কোন রাজনীতি করে জানার দরকার নেই। সে ঢাকা বিশ্ববিদ্যালয়ের ছাত্র, সে ডাকসুর নেতা এটাই কি যথেষ্ট না? এরা কত বড় ক্রিমিনাল? এরা কি ব্যাংকের হাজার কোটি টাকা মেরেছে? এরা কি কাউকে খুন করেছে? মাদক ব্যবসা করে কোটি কোটি টাকা কামিয়ে বিদেশে পাচার করেছে? দেশের কত কত মানুষ কত বড় বড় অন্যায় করছে কিন্তু তারা ধরা ছোয়ার বাহিরে।
আমাদের ছাত্ররা যখন বিদেশে পড়াশুনার জন্য দরখাস্ত করে বা বিদেশে যায় তখন অন্যতম একটি বিড়ম্বনার নাম পরীক্ষা কবে হওয়ার কথা আর কবে অনুষ্ঠিত হয়েছে। এইটাকে বলে সেশন জ্যাম। আমার মাস্টার্স শেষ করার কথা ছিল ১৯৮৬ আর শেষ হয়েছে ১৯৯০ সালে। সেশন জ্যাম আমার জীবন থেকে ৪ বছর কেড়ে নিয়েছে। আমরা যখন বিশ্ববিদ্যালয়ে ঢুকি তখন এরশাদ ক্ষমতায় আসে আর যখন বের হই একই সাথে সেও বিতাড়িত হয়। বিশ্ববিদ্যালয় সবচেয়ে বেশি টালমাটাল অবস্থা ছিল তার আমলে। আমি পিএইচডি করতে গিয়ে দেখি আমার পিএইচডি সুপারভাইজর বয়সে আমার সমান। ব্রিটিশদের ৩ বছরের অনার্স। তারপর মাস্টার্স না করেই সরাসরি পিএইচডি করতে পারে। এইভাবে ১ বছর বেঁচেছে। আর সেশন না থাকা আরো চার বছর বাঁচিয়ে দিয়েছে। তার উপর আমি ইতালিতে ডিপ্লোমা করা এবং তারপরে শাহজালালে ১ বছর চাকুরীর সুবাদে মোট দুই বছর। এর মধ্যে আমার বয়সী আমার পিএইচডি সুপারভাইজর পিএইচডি করে, পোস্ট-ডক করে এবং শিক্ষকতাও করে ফেলে। জীবনের সবচেয়ে গুরুত্বপূর্ণ সময় আমরা কিভাবে নষ্ট করে ফেলি একটু ভেবে দেখেছেন? ইদানিং আবার দেখি চাকুরীর বয়স ৩০ থেকে বাড়িয়ে ৩৫ করার দাবি। অথচ দাবি উঠার কথা সেশন জ্যাম যেন কমানো হয়। যেন ৪ বছরের কোর্স চার বছরেই শেষ হয় আর ১ বছরের কোর্স ১ বছরেই। আমাদের ঢাকা বিশ্ববিদ্যালয়ের কত ছাত্র প্রথম বর্ষে অকৃতকার্য হয় ধারণা আছে? কত ছাত্র বছরের পর বছর পুনঃভর্তি হয় ধারণা আছে? এদের কাউন্সেলিং করার কোন ব্যবস্থা আছে? বিশ্ববিদ্যালয়ের কেউ কি এদের কথা ভাবে? কেন অকৃতকার্য হয়? অনেকেই ভর্তি হওয়ার পর পরই হলে এসে থাকার ভালো জায়গা পায়না। রাজনীতি করার প্রতিশ্রুতিতে গণরুমে জায়গা পাইলেও পড়াশুনার পরিবেশ থাকে না। ফলে প্রথম বর্ষে অনেকেই ছিটকে পরে। একবার কক্ষপথ থেকে ছিটকে পরলে পুনরায় কক্ষে ফেরত আসা কঠিন। রাষ্ট্রের কেউ কি তাদের কথা ভাবে? উল্টো ক্ষমতাসীন দল এটাই চায়। যত বেশি ছাত্র কক্ষচ্যুত হবে ততবেশি দল রক্ষায় ক্যাডার পাওয়া যাবে, ততবেশি মিছিল লম্বা হবে। এই দেশের বিশ্ববিদ্যালয়ের প্রশাসন ও সরকার মিলেমিশে আমাদের তরুণ প্রজন্মকে গলাটিপে মেরে ফেলছে। আমাদের ছাত্ররাও তেমন। তাদেরকে যে এমন মানবেতর ছাত্রজীবন পার করতে হচ্ছে এ থেকে উত্তরণের জন্য তাদের কি কখনো দাবি জানাতে দেখেন? বরং উল্টো যারা তাদের জীবন ধ্বংস করছে তাদের প্রশংসায় তারা নিবেদিত। এইবার এই প্যান্ডেমিক আমাদের সেশন জ্যামকে কোন দিকে নিয়ে যাবে তা নিয়ে আমাদের কর্তৃপক্ষ কতটা ভাবছে বা ভাববে? একটা এক্সট্রা-অর্ডিনারি সিচুয়েশনকে সামলাতে এক্সট্রা-অর্ডিনারি মেজার নিতে হয়। আমরা কি এইরকম এক্সট্রা-অর্ডিনারি মেজার নিতে পারব?
তকাল শপিং করতে গিয়েছিলাম ধানমন্ডির "ইউনিমার্টে"! ট্রলি নিয়ে আমি হাটছিলাম আর ডোনা সেল্ফ থেকে বাজার তুলে রাখছিল। হঠাৎ দেখি আমাকে ট্রলি দিয়ে পেছন থেকে পায়ে ধাক্কা দিল। পিছনে তাকিয়ে দেখেও চিনতে পারলাম না। খুব বিরক্ত হলাম কিন্তু কিছু বললাম না। তারপর সে আরো কয়েকবার ট্রলিটাকে দিয়ে ধাক্কা মারল। এবার রাগ আরো বাড়লো এবং কিছু বলতে যাব দেখি ডোনা চিনে ফেলেছে। কিছু বলতে চাওয়ার আগেই সব মিটমাট হয়ে গেল। এইটা ছিল আমার বিশ্ববিদ্যালয়ের বন্ধু সুলতান। আমার এই বন্ধু হলো আমার দেখা বাংলাদেশের সেরা witty বন্ধু। বাংলাদেশিরা সাধারণত witty হয়না এবং একই সাথে কারো humour ধরতেও পারেনা। ফলে অনেক সময় ওদের ভুল বুঝে। একটি দেশের মানুষের গড় witty লেভেল বা সেন্স অফ হিউমার লেভেল সেই দেশের শিক্ষার মানের সাথে সরাসরি সম্পর্কিত। যেমন কলকাতার মানুষরা গড়ে আমাদের চেয়ে অনেক বেশি humorous বা কৌতুকপ্রিয়! আমাদের দেশের মানুষরা উল্টো। আমরা ঝগড়ার মাঝে কৌতুক খুঁজে পাই। কৌতুকেরও নানা লেভেল আছে। আমাদের এখানে অনেক সময় কৌতুকের নামে যা হয় সেটা আসলে অশ্লীলতা। আমার কাছে মনে হয় পৃথিবীতে ব্রিটিশ জাতি হলো গড়ে সবচেয়ে বেশি witty এবং humorous! ওদের কৌতুকগুলো খুবই deep লেভেলে। ওটা বুঝতে হলে ওদের সংস্কৃতি বুঝতে হবে, একটু পড়াশুনা ও জ্ঞানবুদ্ধি থাকতে হবে। ওরা সবচেয়ে বেশি witty এবং humorous বলেই ওখান থেকে চাৰ্লি চ্যাপলিন, মিস্টার বিনসহ অনেক বিখ্যাত কৌতুক অভিনেতা জন্মেছে। সুখের বিষয় হলো গত ১৫-২০ বছরে আমাদের দেশেও স্ট্যান্ডআপ কমেডি শুরু হয়েছে। দেশসেরা স্ট্যান্ডআপ কমেডিয়ান নিঃসন্দেহে বলা যায় Naveed Mahbub যার অনুষ্ঠান মানুষ এখন টাকা দিয়ে টিকেট কেটে দেখে। আমি নিজেও ২/৩ বার পুরো পরিবার নিয়ে দেখেছি এবং খুব উপভোগ করেছি। পরিবেশ পেলে আরো ভালো ভালো কমেডিয়ান হতো। পরিবেশ যে কত গুরুত্বপূর্ণ সেইটা বোঝা যায় যখন দেখি আমাদের ছেলেরা কলকাতায় গিয়ে কমেডিতে ভালো করে কিন্তু এই দেশে এসে আর পারে না। । আমি দেখেছি আমরা বাংলাদেশিরা যখনই বন্ধু বান্ধব একসাথে হই গল্পগুলো ধীরে ধীরে রাজনীতিতে চলে যায় এবং সেটা এক পর্যায়ে তিক্ততায় গিয়ে শেষ হয়। এমনকি বিশ্ববিদ্যালয়ের শিক্ষকরাও যখন এক সাথে আড্ডা দিতে বসে সেখানে হার্ডলি লেখাপড়া বা গবেষণা নিয়ে আলোচনা হতে দেখেছি। সেখানেও humourous আলোচনা খুবই rare! শিক্ষকদের hangout মানেই হলো রাজনীতি নিয়ে আলোচনা, কে কি পদ পেল বা সামনে পাবে সেইসব নিয়ে আলোচনা। আমি আমার পড়াশুনার বিদেশ জীবনে কখনো শিক্ষক বা গবেষকদেরকে রাজনীতি নিয়ে তেমন আলোচনা করতে দেখিনি। হয় pure হাস্যরসাত্মকে ভরপুর আড্ডা না হয় আলোচনা হয় গবেষণা বা পড়াশুনা নিয়ে।
"দাম দিয়ে কিনেছি বাংলা, কারোর দানে পাওয়া নয়"। সেই দাম দিয়ে কেনা দেশে মানুষের জীবন নিয়ে কিরকম লারেলাপ্পা খেলা হয় তা জানতে নিচের লেখাটি ভালো করে পড়ুন আর নিজের দেশকে ভালো করে জানুন। "১০২ কোটি টাকার চিকিৎসা সামগ্রী। ১২০০ টা অক্সিজেন কনসেন্ট্রেটর ( বাতাস থেকে অক্সিজেন বের করার যন্ত্র ) বিপুল পরিমানের মাস্ক, পাল্স অক্সিমিটার, পিপিই। ১০ মাস ধরে বিমানবন্দরে পরে আছে। মানে গতবছর ফেব্রুয়ারি থেকে। মানে যখন ডাক্তাররা পিপিই, মাস্কের জন্য কান্নাকাটি করছিলো তখন থেকে। রোগীরা অক্সিজেন পাচ্ছিলো না তখন থেকে। ১০০ এর বেশী ডাক্তার হারিয়েছি আমরা সে সময়। হয়তো এসব থাকলেও হরাতাম। অন্তত বলতে পারতাম, যুদ্ধের অস্ত্র দিয়েছি। হাজার হাজার মানুষ অক্সিজেনের অভাবে নিশ্বাস নিতে পারে নি। আমরা কিভাবে শুল্ক নিবো এটা ঠিক করতে পারিনি দেখে বিমানবন্দরে জিনিস ফেলে রেখেছি। ভেন্টিলেটরের অভাবে মানুষ ডাঙ্গায় তোলা মাছের মতো খাবি খেয়েছে, বিমানবন্দরে কার্গো রাখার বিল কে দিবে এ কারণে সেখানে আমরা সব ফেলে রেখেছি। স্বাস্খমন্ত্রানালয় , যা মূলত আমলা দ্বারা পরিচালিত , তাদের এই ব্যার্থতা কোনো ভাবেই মেনে নেওয়া যায় না। দুর্নীতি এক জিনিস , কিন্তু মানুষের জীবন নিয়ে খেলা, এটাকে টাকা বানাবার রাস্তা বানানো অন্যজিনিস। যে রিক্সাআলাটি মারাগেছে অক্সিজেনের অভাবে, তার পরিবারের পথে বসায় দেওয়া- যে ডাক্তারটা মারা গেলো পিপিইর অভাবে করোনায় আক্রান্ত হয়ে , তার ৩ বছরের বাচ্চার মাথার উপর থেকে বাবার ছায়া সরিয়ে ফেলা- যে পুলিশটি চিকিৎসার অভাবে মারা গেলো তার পরিবারকে অভিভাবকহীন করা - শুধু অদক্ষতা, অপরিকল্পিত কাজ করা বা দুর্নীতি না- এসব হলো অমানবিকতা, জুলুম। যারা সজ্ঞানে এসব করেছে, তাদের দুনিয়াতে বিচার করার দ্বায়ীত্ব সরকারের। তাকে করতে হবে বিচার। আর পরোকালের বিচার তো পাওনা থাকবেই।" -Rubaiyat Shaimom Chowdhury এর ওয়াল থেকে কপি পেস্ট করা। একটা প্যান্ডেমিক চলা অবস্থায় যদি এমন কাহিনী স্বাস্থ্য খাতে ঘটে তাহলে বুঝুন নরমাল অবস্থায় এটি সহ অন্যান্য খাতে কি ঘটে। আমরা জীবনেও মানুষ হব না। গল্পতো শেষ হয় নাই। তারপর আছে মহাখালীতে ১৩ কোটি টাকা ব্যয়ে করোনার একটি হাসপাতাল বানানো হয়। করোনা একটু কমে গিয়েছিল বলে ওটার আর কোন যত্ন তত্ন কেউ নাই। এইবার ওখানে ধুলোবালি জমার অজুহাতে একই ভবনের অন্য একটি তলায় নতুন করে আরেকটি হাসপাতাল বানাচ্ছে। কারণ নতুন করে কেনাকাটা হবে। কি মজা!!
মুসলমান জাতির কেন এমন দুর্গতি, কেন বিশ্বের নানা মুসলিম দেশে আমরা নিগৃহীত তার কারন দেখতে খুব দূর যেতে হবে না। রাস্তা দিয়ে হেঁটে যাওয়ার সময় দেওয়ালগুলো পড়লেই বোঝা যায়। তেমনি একটা দেওয়ালে লেখা "ইসলামী শরীয়তে ছোঁয়াচে রোগ বিশ্বাস করা কুফরী, শিরকি ও হারাম"। বাংলাদেশসহ সারা পৃথিবী করোনা নিয়ে নাস্তানাবুদ আর এরা বলে ছোঁয়াচে রোগ বিশ্বাস করা কুফরী, শিরকি ও হারাম। অন্যদিকে সরকার যখন কঠোর লকডাউন দিচ্ছে ঠিক তখন খেলাফতের নেতা বাবুনগরী দাবি জানিয়েছেন লকডাউনের নামে রমজান মাসে মাদ্রাসা, মকতব, হিফজ বিভাগ বন্ধের আদেশ যেন প্রত্যাহার করা হয়। তিনি বলেন, মাদ্রাসায় করোনা ভাইরাস আসবে না কারণ কোরআন তিলাওয়াত এবং দোয়ার মাধ্যমে বালা-মুসিবত দূর হয়ে যায়। অথচ সৌদি আরব বলেছে তারাবি নামাজ ১০ রাকাতে সীমাবদ্ধ রাখতে। এর আগে সৌদিসহ মধ্যপ্রাচ্যের অন্যান্য দেশেও মসজিদ অনেকদিন বন্ধ ছিল, হজ বন্ধ ছিল। অর্থাৎ বাংলাদেশ এখন মধ্যপ্রাচ্যের দেশগুলোর চেয়েও চিন্তা চেতনায় পিছিয়ে।
পশ্চিমবঙ্গের পীরজাদা আব্বাস সিদ্দিকী। এইবার নির্বাচনে পশ্চিম বঙ্গের বাম মোর্চাকে সমর্থন করে প্রকাশ্যে ঘোষণা দিয়েছেন তিনি কাকে ভোট দিয়েছেন এবং সবাইকে বাম মোর্চাকে ভোট দেওয়ার জন্য আহবান জানিয়েছেন। আর বাংলাদেশের ধর্মীয় নেতারা দিনেরাতে ২৪ ঘন্টা বামদের মুরতাদ, নাস্তিক ইত্যাদি বলে গালি দেয়। লিংকে দেয়া তার বক্তব্য শুনলেই বুঝতে পারবেন বাংলাদেশের ধর্মীয় নেতা আর পশ্চিমবঙ্গের ধর্মীয় নেতার পার্থক্য। ওখানে সে সংবিধানকে সবার উপরে স্থান দেন। ওখানে তিনি ধর্মনিরপেক্ষতাকে সম্মান করেন। সকল ধর্মের মানুষদের তিনি সম্মান করেন। শুধু তিনি না। ভারতের মুসলমানরা সবাই ধর্মনিরপেক্ষতার পক্ষে। আর বাংলাদেশের ধর্মীয় নেতারা ধর্মনিরপেক্ষতাকে খুব অপছন্দ করে। ওখানে কোন মুসলমান নেতা নাই যারা খেলাফত চায়, যারা শরিয়া আইন চায়। তারপরও এই আব্বাস সিদ্দিকীর বক্তব্য আমার খুব ভালো লেগেছে। আমাদের দেশে কেন এমন ধর্মীয় নেতা নাই? তার বক্তব্য মনোযোগ দিয়ে একবার শুনুন। 
দীর্ঘ ৮ বছর ধরে স্কুলে না গিয়েও নিয়মিত বেতন-ভাতা উত্তোলন করে গেছেন সিরাজগঞ্জের শাহজাদপুরের কৈজুরি ইউনিয়নের কৈজুরি উচ্চ বিদ্যালয় অ্যান্ড কলেজের স্কুল শাখার সহকারী শিক্ষক মো. জাহাঙ্গীর হোসেন। কিভাবে সম্ভব? হ্যা, বাংলাদেশেই কেবল সম্ভব যদি আপনি ক্ষমতাসীন দলের নেতার ভাই হন এবং সেই ভাই যদি একই সাথে স্কুলের পরিচালনা পরিষদের সভাপতি হন। শিক্ষক জাহাঙ্গীর হোসেন রাজধানী ঢাকার মিরপুর-১ নম্বরের শাহআলীবাগ কলওয়ালাপাড়ায় গার্মেন্টস সুতার রঙের কারখানার ব্যবসা করেন। কাগজে-কলমে বিদ্যালয়ের হাজিরা খাতায় হাজিরা ঠিক থাকলেও তিনি গত আট বছরে কোনোদিনই স্কুলে উপস্থিত ছিলেন না। ক্লাস রুটিনেও তার নাম নেই। অথচ এই শিক্ষকের চেহাড়া সুরত আর বেশভূষা দেখেন। একদম পরহেজগার কামেল লোক মনে হবে। প্রতারকরা এমনই হয়। এরা ক্ষমতাকে ব্যবহার করে, এরা ধর্মকে ব্যবহার করে। শিক্ষা কর্মকর্তারা কি জানতো না, এলাকার সাধারণ মানুষরা কি জানতো না? সবাই জানতো কিন্তু কেউ কখনো এর প্রতিবাদ করেনি। অন্যায় সে করতে পেরেছে কারণ সমাজ এখন অন্যায়কে প্রশ্রয় দেয়। আর সমাজ প্রশ্রয় দেয় কারণ সমাজের অধিকাংশ মানুষ এখন সুযোগ পেলেই অন্যায় করে। শিক্ষক জাহাঙ্গীর হোসেন শুধু একা নন। খোঁজ নিলে এইরকম বা তার কাছাকাছি আরো অনেক জাহাঙ্গীর হোসেন পাওয়া যাবে। আমাদের পাবলিক বিশ্ববিদ্যালয়ের এক শিক্ষক ছিলেন। তিনি বছরের পর বছর তাবলীগ জামাতে ঘুরে বেড়িয়েছেন এবং ঠিক মত ক্লাস, গবেষণা ইত্যাদি না করেও বেতন তুলেছেন। এ দেশে শিক্ষা নিয়ে যত বাটপারি বা প্রতারণা হচ্ছে তা কল্পনাতীত। একজন ঠিকাদারের কথা ভাবুন যার ভাই বা বাবা ক্ষমতাসীন দলের কোন নেতা। ধরা যাক সে একটি স্কুল ভবন তৈরির ঠিকাদারি পেয়েছেন। স্কুল ভবনটি কেমন হবে? আর সরকারই বা স্কুল ভবনটি নির্মাণের কেমন আর্কিটেকচারাল ডিজাইন নির্ধারণ করেছে? বাংলাদেশের স্কুল ভবনের আর্কিটেকচারাল ডিজাইন এবং কাজের মান আমি নিশ্চিত পৃথিবীতে একদম তলানির দিকে হবে। এইসবই প্রমান করে আমরা আমাদের পরবর্তী প্রজন্মকে কিভাবে ধ্বংস করে দিচ্ছি।
দেশের ইতিহাসে করোনায় সর্বোচ্চ মৃত্যু ৮৩! এছাড়া গত ২৪ ঘণ্টায় ৭২০১ জন করোনা রোগী শনাক্ত হয়েছেন। ভয়াবহতা বুঝতে পারছেন? কতজন আক্রান্ত এবং মৃত্যু হলে ফিল্ড হাসপাতাল হবে? ৩১ কোটি টাকা ব্যয়ে বসুন্ধরায় একটি হাসপাতাল বানিয়েও কেন বন্ধ করা হলো? গত বছরের ১৭ মে হাসপাতালটি উদ্বোধনের সময় স্বাস্থ্যমন্ত্রী বলেছিলেন, ‘পৃথিবীর আর কেউ পারে নাই, উন্নত দেশও পারে নাই।’ মহাখালীর ডিএনসিসি মার্কেটের দ্বিতীয় তলায় গত বছর ১৩ কোটি টাকা ব্যয়ে একটি করোনা হাসপাতাল করা হয়েছিল। এটিকে ৫০০ শয্যার নগর হাসপাতালে রূপান্তরের পরিকল্পনা হচ্ছে বলে তখন জানানো হয়েছিল। সেটি এখন ধুলো-ময়লার স্তূপে পরিণত হয়েছে। মাত্র কয়েক মাস আগে বানানো হাসপাতালটিতে কেন ধুলো-ময়লা জমল? তাই এবার নতুন প্রকল্প। এখন একই ভবনের পঞ্চম তলায় করোনা চিকিৎসার জন্য আরেকটি হাসপাতাল বানানো হচ্ছে। আমাদের কি টাকা কামড়ায়? বলা হয়েছে করোনা পরিস্থিতি গত বছরের শেষের দিকে ভালো হওয়ায় রোগী পাওয়া যাচ্ছিল না। ভালো কথা। রোগী পাওয়া যাচ্ছিল না। কিন্তু পৃথিবীর কেউ কি বলেছিল যে প্যান্ডেমিক শেষ? বাংলাদেশে আর কখনো করোনা আসবে না। যতদিন পান্ডেমিক শেষ হওয়ার ঘোষণা না আসে তার আগে কিভাবে করোনার জন্য তৈরী হাসপাতাল বন্ধ ঘোষণা হয়? কিভাবে মহাখালীর দ্বিতীয় তোলার হাসপাতালে ধুলো জমে। আর ধুলো ময়লা জমেছে বলে সেটাকে ঠিক না করে নতুন করে কেন পঞ্চম তলায় হাসপাতাল বানানো হচ্ছে? ও নতুন করে বানালে নতুন করে কেনাকাটা হবে। প্রচুর লাভ হবে। লাভটাই খালি দেখেন দেশের মানুষের দুঃখকষ্ট দেখেন না। করোনা রোগি কমে গিয়েছিল বলে কিভাবে ক্রেডিট নিচ্ছিল মনে আছে? যেন সরকার ও স্বাস্থ্য অধিদপ্তরের কারণেই করোনা কমে গিয়েছিল। তবুও বিনা দ্বিধায় আমরা ক্রেডিট দিতে কার্পণ্য করিনি। কিন্তু ভবিষ্যতে আবার আসতে পারে সেই চিন্তাটা মাথায় রেখে কেন সুযোগ সুবিধা বাড়ানোর ব্যবস্থা করা হয়নি? দূরদৃষ্টি কাকে বলে সেটা সম্ভবত আমাদের অভিধানে নেই। মাত্র ৭ হাজার রোগী সনাক্তেই আমরা হিমশিম খাচ্ছি। এর বেশি হলে কি হবে? গতকাল টিভিতে স্বাস্থ্য অধিপ্তরের এক ডাক্তারের বক্তব্য শুনছিলাম। কথাবার্তায় বোঝাই যাচ্ছিল উনারা নিজেদের কাজ নিয়ে কত খুশি। আমাদের যে কিছুই ছিল না এর মধ্যে এখন স্বল্প হলেও অক্সিজেন পাওয়া যায়, আইসিইউ বেড পাওয়া যায় ইত্যাদি। আমার তখন রাগে গা জ্বলছিল। একটা সর্বাত্মক লকডাউন দিবে সেখানেও নাকি কল কারখানা খোলা রাখবে। স্বাস্থ্যবিধি মানার বিষয়টা মালিকদের উপর ছেড়ে দিল সরকার। আমরা কি জানিনা আমাদের মালিকরা কেমন? তারাতো বাসাতেই থাকবে। এই কর্মীদের তারা কিভাবে treat করে বা করবে তাতো জানা। হঠাৎ করেতো মালিকরা বড় আত্মার মানুষ হয়ে যাবে না। সর্বাত্মক বলুন আর সীমিত আকারের লকডাউন বলুন একটা লকডাউন দিলে প্রথমে ভাবতে হবে নিম্নবিত্তের মানুষদের কথা। তাদেরকে কিভাবে ঘরে রাখা যায়। এবং সেটির একমাত্র রাস্তা হলো তাদের খাদ্য কিংবা আর্থিক সাহায্য ঘরে ঘরে পৌঁছে দেওয়া। 
গতকাল ঘুম থেকে উঠেই সংবাদ পেলাম আমার প্রিয় শিল্পীদের অন্যতম মিতা হক আর নেই। শোক জানিয়ে একটি পোস্ট দিয়েছিলাম। সেই পোস্টে ২১টি হা হা রিএক্ট। তারপর নিউজফিডে দেখলাম কেউ কেউ আবার আরেকটু এগিয়ে বিভিন্ন স্ট্যাটাসে কমেন্ট করে ব্যাখ্যা দিয়েছেন কেন এই অনৈসলামিক শিল্পী মানুষটি দোযখে যাবেন এবং সেখানে কি কি শাস্তি পাবেন। আর ভাষাগুলো এত কুরুচিপূর্ন! একজন সুদখোর, ঘুষখোর, খুনি, দুর্নীতিবাজ মারা গেলেওতো মানুষ এইরকম ঘৃণা প্রকাশ করেনা। কে বেহেস্তে যাবে আর কে যাবেনা সেই বিচারতো মানুষ করবে না। ইসলাম বরং বলে মানুষের ইয়ানফসি ইয়ানফসি ইয়ানফসি করা উচিত। আরেক জায়গায় দেখলাম এক টিভি চ্যানেলের ইসলামিক প্রশ্নোত্তরের অনুষ্ঠান। সেখানে একজন প্রশ্ন করছেন অমুসলিমরা সালাম দিলে সেইটার জবাবে কী বলতে হবে। উত্তরে ইসলামিক স্কলার হিসাবে আমন্ত্রিত এক ভদ্রমহিলা বলছেন, "বলতে হবে আপনার উপর গজব বর্ষিত হোক"। ইসলাম নাকি এইটা বলে। শোনার পর থেকে ভাবছি এত অকারনে এত ঘৃণা নিয়ে এবং ঘৃণা ছড়িয়ে মানুষ কীভাবে দিনযাপন করে? মানুষ কতটা অমানুষ হলে পরে একটি গণমাধ্যমে এইরকম বক্তব্য দিতে পারে। নিজেকে এমনভাবে প্রকাশ করতে একটু লজ্জাও হলো না? লজ্জা হয় না কারণ ইনারা জানেন এই কথা গেলার মত মানুষ এখন গিজগিজ করছে। অথচ আমি নিশ্চিত ইসলাম ধর্মের কোথাও এমন কথা নেই এবং থাকতে পারেনা। কোন ধর্মেই থাকতে পারেনা। তৃতীয় আরেকটি সংবাদ সামাজিক যোগাযোগ মাধ্যমে দেখে আশ্চর্য হয়েছি। এবারের বইমেলায় সেরা লেখক এবং সেরা বইয়ের একটি তালিকা প্রকাশিত হয়েছে। যেইসব লেখক এবং যেইসব বইয়ের নাম দেখলাম তাতে বাংলাদেশের ভবিষ্যৎ নিয়ে শংকিত। আমার গবেষণার একটি প্রিয় ফিল্ড হলো পার্কোলেশন। অর্থাৎ আইসোলেটেড বা বিচ্ছিন্ন মতের মানুষগুলোকে যদি কানেক্ট করতে থাকি ধীরে ধীরে একই মতের মানুষদের গ্রুপ বা ক্লাস্টার হবে। আরো যদি কানেক্ট করতে থাকি তাহলে একসময় একটি ক্লাস্টার প্রথমবারের মত emerge করবে যা টেকনাফ থেকে তেঁতুলিয়া পর্যন্ত বিস্তৃত হবে। এটি হঠাৎ করে phase transition এর মত করে ঘটে। ঠিক যেমন স্বাভাবিক কন্ডাকটর থেকে সুপারকন্ডাক্টরে ট্রানজিশন ঘটে। ধীরে এবং হঠাৎ ঘটে বলে ঘটার আগে টের পাইনা। আমাদের ট্রানজিশনটা অন্ধকারের দিকে। হবে না কেন? শহরের একটি বড় অংশ পড়ে ইংরেজি মাধ্যমে কিংবা ইংরেজি ভার্শনে। এই ছাত্ররা বাংলা তেমন পড়ে না। কেবল নম্বরের জন্য যতটুকু পড়া দরকার ব্যতিক্রম ছাড়া অনেক কষ্ট করে অধিকাংশই ঠিক ততটুকুই পড়ে। এই ছেলেমেয়েরা যদি বাংলা মাধ্যমে পড়তো তাহলে এরাই সত্যিকারের বইমেলার সত্যিকারের ক্রেতা হতো। এরা সমাজের শিক্ষিত এবং একই সাথে মধ্যবিত্ত বা উচ্চবিত্ত পরিবারের সন্তান। একটি দেশ কেমন হবে এরাই আসলে নির্ধারণ করে। এই অংশের পরিবারের সন্তানেরা বাংলা গান শুনেনা, বাংলা কবিতা, গল্প উপন্যাস পড়েনা। ফলে বাংলা বই কেনার কোন কারণও থাকে না। এদের অভাবের কারণেই সমাজে গার্বেজ বইয়ের বিক্রি বেড়ে গেছে। এখন এমনই সমাজ ইতিমধ্যে হয়ে গেছে যে এইটা বললেও অনেকের গাত্রদাহ হয়। তারপরেও সত্যতা বলতে হবে। এই দেশটা যারা নেতৃত্ব দিচ্ছেন তারা কেবল ক্ষমতায় থাকার কথাই ভাবেন। সমাজ কোন দিকে যাচ্ছে, এর গতিপথ কোন দিকে সেইদিকে ভাবার সময় এদের নাই। বরং ক্ষমতায় টিকে থাকার জন্য এদের সাথে আপোষ করতেও দেখেছি। ফলাফল গত ১ মাসের ঘটনা প্রবাহ এবং বইমেলার সেরা বই বা লেখকের তালিকা একটা পরিষ্কার চিত্র নির্দেশ করে যে বাংলাদেশ আসলে কোন দিকে ধাবমান। সমাজবিজ্ঞানের শিক্ষকদের এই বিষয়ে গবেষণা করা উচিত ছিল। তাহলে আমরা সত্যিকার চিত্রটা ভালোভাবে জানতে পারতাম। দুঃখজনক হলো আমাদের শিক্ষকরা আছে তোষামোদি আর দলবাজিতে। দেশ কোনদিকে যাচ্ছে এরা থোড়াই কেয়ার করে।
আমি যখন অনার্স ফাইনাল বর্ষের (১৯৮৭ সাল) ছাত্র ছিলাম তখনকার সময়ের টিএসসি এলাকা। তখনও কত সুন্দর ছিল! এইবার এখানে মেট্রোরেল স্টেশন হওয়ার পর দেখবেন সুন্দরের ১২টা কিভাবে বাজে। বাকি যতটুকু সময় আছে আর যেটুকু অবশিষ্ট আছে এখনই প্রাণ ভরে দেখে নিন। আর দুইয়েক বছর পর এইটুকুও থাকবে না। একটা বিশ্ববিদ্যালয় কখনো কংক্রিটের জঙ্গল হতে পারে না। সমাজের কাছে সৌন্দর্য্যে এবং নান্দনিকতায় উদাহরণীয় হতে হয়। 
আমাদের ঢাকা শহরের network of sewerage বা ড্রেনেজ সিস্টেম এমনভাবে তৈরী করা হয়েছে যাতে শহরের ময়লা আবর্জনা যেন সব বুড়িগঙ্গা নদীতে নামে। এই ক্ষেত্রে অস্ট্রেলিয়া খুব সহজ একটি প্রযুক্তি আবিষ্কার করে ব্যবহার করছে। আমাদের বুড়িগঙ্গা নদীকে বাঁচাতে এই সহজ প্রযুক্তি অতি দ্রুত ব্যবহারের আহবান জানাচ্ছি। তবে এই প্রকল্পের একটিই মাত্র বড় খরচ আছে সেটা হলো প্রযুক্তিটি সরেজমিনে শিখতে কর্মকর্তাদের অস্ট্রেলিয়া ভ্রমন। একটি শহরে নদী থাকা যে কত বড় একটা ব্লেসিং সেটা আমরা আজ বুঝিনি। ঢাকা শহরতো একটি নয়, দুটি নয়, চার চারটি নদী দ্বারা ঘেরা। এমন শহর পৃথিবীতে খুব কমই আছে। অথচ আমরা তাদের যত্ন করতে শিখিনি। কত শত শত লঞ্চ কার্গো মালিক আছে এই নদীকে ব্যবহার করে কেবল জীবিকাই নির্বাহই করেননি অনেকে অনেক ধনী হয়েছে। যেই নদী দিয়ে তারা ধনী হলো সেই নদীর কোন পরিচর্যাতো করেইনি উল্টো একে মেরে ফেলার জন্য যা যা করণীয় করেছে। এদের আয়ের একটি অংশ এই নদীকে বাঁচানোর জন্য ব্যয় করতে পারতো। তাহলে পরবর্তী প্রজন্মও এই নদীকে ব্যবহার করে জীবিকা নির্বাহ করতে পারতো। 
মিতা হক এবং যুবরাজ খ্যাত খালেদ খান আমার খুব প্রিয় দম্পতি ছিলেন। একজনতো আগেই চলে গেলেন আজ মিতা হকও চলে গেলেন। এক complete ভালো মানুষকে হারালাম! খালেদ খানের অভিনয়, অভিব্যক্তি, ব্যক্তিত্ব, কন্ঠস্বর সবকিছু আমার ভালো লাগতো। মিতা হকের গান, অভিব্যক্তি, ব্যক্তিত্ব, গায়কি ঢং সবকিছু ভালো লাগতো। আমরা এইভাবে ভালো মানুষদের হারাচ্ছি আর দেশ ক্রমেই ভালোমানুষ শূন্য হয়ে যাচ্ছে।
নরওয়ের প্রধানমন্ত্রী জন্মদিনের অনুষ্ঠানে করোনার নিয়ম না মানায় পুলিশ তাকে জরিমানা করেছে। এইবার হিসাবটা একটু মিলাইয়া দেখেন।
স্ট্যানফোর্ড বিশ্ববিদ্যালয়ের স্কুল অফ মেডিসিনের গবেষকরা মানুষের শরীরের কোষের সবচেয়ে বিস্তারিত একটি ছবি প্রকাশ করেছিল গত বছর। এটি দেখলে কসমস বা দিওয়ালির ছবি মনে হতে পারে। মনে হতে পারে কোন শিল্পীর আঁকা মূল্যবান কোন ছবি। ছবিটির কমপ্লেক্সিটি লেভেল অবিশ্বাস্য লেভেলের। সিম্পল রুল অনেক বছর ধরে বিবর্তনের মাধ্যমে কত কমপ্লেক্স আকার ধারণ করে এটি তারই বড় উদাহরণ। শুধুই জীবন্ত কোষ? আমাদের হাতে যে মোবাইল সেটার বিবর্তনও কি কম আশ্চর্যের? আমরা যখন বিশ্ববিদ্যালয়ের ছাত্র ছিলাম কিংবা শিক্ষকতার শুরুতেও কল্পনা করতে পারিনি একদিন ফোন হাতে নিয়ে ঘুরব। এখনতো কেবলই ফোননা। এইটা এক ম্যাজিক যন্ত্র যা ছাড়া জীবন এখন কল্পনাও করা যায়না। আর আজ থেকে ৫০ বছর পর কি আসবে সেটাও এখন কল্পনা করতে পারিনা। সেটা নিশ্চিতভাবেই দেখে যাওয়ার সৌভাগ্য হবে না। তবে আমার কন্যারা দেখবে আশা করি।
"ইউজিসি কি বিশ্ববিদ্যালয়গুলোকে কলেজ বানাতে চায়" শিরোনামে গতকালকের প্রথম আলোতে প্রকাশিত ড. মো. ফজলুল করিমের (লিংক কমেন্ট থ্রেডের প্রথম কমেন্টে) লেখাটি পড়লাম। এই বিষয় নিয়ে আমিও কয়েকদিন আগে লিখেছি। আমারও প্রশ্ন আমাদের শিক্ষামন্ত্রণালয় আর ইউজিসি কি বিশ্ববিদ্যালয়ের সত্যিই উন্নতি চায়? তাদের কাজ কর্মে কিন্তু তা প্রমাণিত হয় না। হয় তারা বিশ্ববিদ্যালয় কি সেটাই জানে না। সেক্ষেত্রে বলা যায় অজ্ঞতার কারণে বিশ্ববিদ্যালয়গুলো উন্নত হচ্ছে না। আর যদি বিশ্ববিদ্যালয় সম্মন্ধে সম্যক ধারণা থাকে তথাপি এইরকম নীতিমালা করছে তাহলে বলতেই হবে তাদের এজেন্ডাই হলো শিক্ষার মান ধ্বংস করা। লেখক ঠিক বলেছে যে "এই অভিন্ন নীতিমালা দেখে মনে হচ্ছে শিক্ষকেরা যাতে কম সময়ের মধ্যে অধ্যাপক না হতে পারেন, সেটির উপর জোর দেওয়া হয়েছে"। যেখানে সৃষ্টিশীলতা থাকে, যেখানে জ্ঞান সৃষ্টির বিষয় জড়িত সেখানে শিক্ষকতার কত বছরের অভিজ্ঞতার গুরুত্বের চেয়ে বেশি গুরুত্বপূর্ণ যোগ্যতা। যোগ্যতার মাপকাঠি হতে পারে গবেষণা এবং ছাত্র কর্তৃক শিক্ষক মূল্যায়ন। ড. ফজলুল করিম লিখেছেন "জাপানে আমার পিএইচডি সুপারভাইজার খুব দ্রুত অধ্যাপক হয়েছিলেন। তিনি সহকারী অধ্যাপক থেকে অধ্যাপক হয়েছেন। তাঁকে বলা হয়নি তোমার সহযোগী অধ্যাপক হিসেবে ন্যূনতম কয়েক বছর থাকতে হবে। তিনি অধ্যাপক হয়েছিলেন ‘নেচার’ নামক বিশ্বখ্যাত জার্নালে পরপর দুটি আর্টিকেল প্রকাশ করার জন্য। তিনি এই কাজগুলো করেছিলেন আমেরিকায় বসে এবং তাঁর দেশ তাঁর কাজের সম্মান দিয়েছে।" এই নীতিমালায় কোথাও গবেষণাকে অগ্রাধিকার দেওয়া হয়নি। একজন শিক্ষক A-র যদি ৫০টি আর্টিকেল থাকে তম্মধ্যে বেশ কিছু আর্টিকেল যদি "নেচার", "সাইন্স", "PNAS", "ফিজিক্যাল রিভিউ লেটার্স" ইত্যাদির মত জগৎ বিখ্যাত জার্নালে থাকে কিন্তু শিক্ষকতার অভিজ্ঞতা কেবল ধরুন ৪ বছর। অন্য শিক্ষক B-র আর্টিকেল আছে ১২টি এবং সেগুলোও লোকাল গার্বেজ জার্নালে। কিন্তু তার শিক্ষকতার অভিজ্ঞতা হলো ১৫ বছর। দ্বিতীয় অধ্যাপক হবেন আর প্রথমজন বড়জোর এসিস্টেন্ট প্রফেসর হবেন। অথচ একটি সভ্য দেশের বিশ্ববিদ্যালয় হলে উল্টোটা হতো। ব্যতিক্রমী মেধাবীদের জন্য ব্যতিক্রমী নিয়ম না করলে ব্যতিক্রমী শিক্ষক পাবেন কিভাবে? লেখক একদম ঠিক লিখেছেন যে, "বিশ্ববিদ্যালয়গুলো কলেজ নয় যে এখানে বিরাট লম্বা সময় শিক্ষক হিসেবে সার্ভিস দেওয়ার ওপর প্রমোশন বা আপগ্রেডেশন নির্ভর করবে। শুধু সময় দ্বারা নির্ধারিত হওয়া প্রমোশন বা আপগ্রেডেশনের জন্য কেউ বিশ্ববিদ্যালয় শিক্ষক হওয়ার জন্য আসে না। এখানে সবাই স্বাধীনভাবে ওপরে উঠতে চায়। নিজস্ব যোগ্যতাবলে ওপরে উঠতে চায়। বাইরের দেশে এই প্রতিভার মূল্যায়ন করা হয়। প্রতিটি বিশ্ববিদ্যালয় তাদের প্রয়োজন অনুসারে এবং স্ট্যান্ডার্ড অনুসারে শিক্ষক নিয়োগ প্রমোশন বা আপগ্রেডেশনের ক্রাইটেরিয়া নির্ধারণ করে।" এই অভিন্ননিতিমালায় আমাদের ব্রেইন ড্রেইনকে ব্রেইন গেইনে রূপান্তরিত করার কোন পরিকল্পনার ছাপ নেই। বরং আছে ইউরোপ আমেরিকায় যারা পিএইচডি বা পোস্ট-ডক করছে তারা যেন ফিরে না আসে। কেউ কদাচিৎ ফিরে আসলেও তাদের এমন মাসুল দিতে হয় যা দেখে এখন আর কেউ আমেরিকায় পিএইচডি করতে গেলে ফিরে আসছে না। পুরো নীতিমালায় পোস্ট-ডক শব্দটির উল্লেখ পর্যন্ত নাই। অথচ বর্তমান বিশ্বে বিশ্ববিদ্যালয়ের শিক্ষক হওয়ার ন্যূনতম যোগ্যতা হলো অন্তত একটি পোস্ট-ডক্টরাল অভিজ্ঞতা যার মাধ্যমে একজন পিএইচডি ডিগ্রীধারী প্রমান করবে সে স্বাধীনভাবে গবেষণা করতে পাড়ার যোগ্যতা অর্জন করেছে কিনা। এটাই হলো যোগ্যতার আল্টিমেট লিটমাস টেস্ট। তার উপর আমরা প্রভাষক নিয়োগে ৩০ বছরের বয়সসীমা নির্ধারণ করে দেই যেখানে অনেক পিএইচডি ডিগ্রীধারীও দরখাস্ত করতে হয় কারণ শিক্ষকতার অভিজ্ঞতা ব্যতীত সহকারী অধ্যাপক পদে দরখাস্তের সুযোগই রাখা হয়নি। অথচ আমাদের শিক্ষক সমিতি বা বিশ্ববিদ্যালয় শিক্ষক ফেডারেশনের এইটা নিয়ে একটি কথাও বলছে না। বলছে না অন্যান্য শিক্ষক নেতারাও যারা সচরাচর রাজনৈতিক বিষয় নিয়ে অনেক বলে বেড়ান। ধিক জানাই তাদের।
গত পহেলা এপ্রিলে সাভারে পূর্ব-শত্রুতার জের ধরে একটি হাঁসের খামারে খাবারে বিষ প্রয়োগে ১ হাজার ২০০টিরও বেশি হাঁস মেরে ফেলা হয়েছে বলে সংবাদে এসেছে। ১ টি না দুটি না ১২০০ হাঁসকে একদিনে বিষ খাইয়ে মেরে ফেলেছে। পৃথিবীর অন্য কোন দেশে এই ঘটনা ঘটলে তোলপাড় লেগে যেত। প্রথমত সভ্য দেশে এইরকম ঘটনা ঘটতোই না কারণ ওখানকার মানুষ জানে কোন কারণে ঘটিয়ে ফেললে এর কি ভয়াবহ পরিনাম হবে। এইরকম একটি ঘটনা আমাদের জাতীয় দৈনিক এবং টেলিভিশন চ্যানেলে বিশাল শিরোনাম দিয়ে প্রকাশ করা উচিত ছিল। অথচ বড় কোন দৈনিকে কিংবা টেলিভিশনে প্রকাশ পেয়েছে কিনা নজরে পরেনি। প্রচারিত হলে সামাজিক যোগাযোগ মাধ্যমে অন্তত দেখতাম। এই ঘটনা সহ্য করতে না পেরে বারবার মূর্ছা যাচ্ছেন কৃষি উদ্যোক্তা গোলাম সারোয়ার। মালিক হয়ত মূর্ছা যাচ্ছেন কেবলই নিজের আর্থিক ক্ষতির কথা ভেবে মনে হয়না। প্রাণীর প্রতি ভালোবাসা না থাকলে এইরকম খামার করা কঠিন। এইরকম খামার করে হাঁস পালতে গিয়ে এদের প্রতি মায়ায় জড়িয়ে যায়নি এমন হতে পারেনা। ছোটবেলা আমি মুরগি পারতাম। এদেরকে যে আমি কি পরিমান ভালোবাসতাম তা ভাষায় প্রকাশ করতে পারব না। ওই খামারি ঐদিন সোমবার সকালে ঘুম থেকে উঠে সারি সারি মৃত হাঁস দেখে চমকে ওঠেন। শুধু ওই খামারি না সাভারের আশুলিয়া থানাধীন মনোহর গ্রামের বাসিন্দারা যারা ঐদিন ওই দৃশ্য প্রত্যক্ষ করেছেন তারাও বলেছেন মানুষ কিভাবে এত হিংস্র হয়। মানুষের প্রতি মানুষের হিংস্রতা দেখাতে গিয়ে নিরীহ প্রাণীকে এইভাবে মেরে ফেলা কিভাবে সম্ভব? কত বড় অসভ্য ও হিংস্রতায় অন্ধ হলে পরে মানুষ এমন কাজ করতে পারে। আসলে এইধরণের জঘন্য কাজ এটিই প্রথম না। আর এটিই শেষ এমন বলাও যাবে না। এর আগে বহুবার খবরের কাগজে পড়েছি পুকুরের মাছ বিষ দিয়ে মেরে ফেলেছে, কলা বাগান সব কেটে ফেলেছে, শস্যক্ষেত জ্বালিয়ে দিয়েছে। এইসব প্রিমিটিভ কাজ কেবল বাংলাদেশেই সম্ভব। পূর্বের কাজের যথাযথ বিচার যদি হতো তাহলে এইভাবে হাঁসগুলোকে বিষ খাইয়ে মেরে ফেলার আগে ১০০ বার ভাবত। তাছাড়া এইসব ঘটনাই প্রমান করে দেশে শিক্ষার মান কোন পর্যায়ে। একটি সত্যিকারের শিক্ষিত সমাজে এইরকম বর্বর কাজ ঘটতে পারেনা। পৃথিবীর কোন শিক্ষিত দেশে এমন ঘটে না। কয়েকদিন আগে বিদেশী এক টিভি চ্যানেলে আফ্রিকার একটি দেশে এমন ঘটনা ঘটেছে বলে সংবাদে দেখেছি। বিস্তারিত সংবাদ পরে জানা যায় যে পাথালিয়া ইউনিয়নের মনোহর গ্রামের সরোয়ার হোসেন একসময় তৈরি পোশাক কারখানায় কাজ করতেন। ২০ লাখ টাকা ব্যয়ে তিন গড়ে তোলেন ফাতান ফার্ম হাউস নামের হাঁসের খামার।সারোয়ার হোসেনের অভিযোগ, জমি নিয়ে প্রতিবেশী মিল্টনের সঙ্গে দীর্ঘদিন ধরেই তাঁর বিরোধ চলছিল। নানাভাবে মিল্টন তাঁকে হুমকি-ধমকি দিয়ে আসছিলেন। বিষয়টি মীমাংসার জন্য তিনি স্থানীয় প্রভাবশালীদের দ্বারস্থ হলেও মিল্টন এসে তাঁকে জানিয়েছিলেন, আর কারও কাছে যেতে হবে না, নিজেরা বসেই বিরোধ মীমাংসা করবেন। এর মধ্যেই আজ সোমবার সকালে ঘুম থেকে উঠে শতশত মৃত হাঁস দেখে মুষড়ে পড়েন সারোয়ার ও তাঁর পরিবারের সদস্যরা। আশুলিয়া থানার ভারপ্রাপ্ত কর্মকর্তা (ওসি) এস এম কামরুজ্জামান জানান, বিষয়টি কেবল অমানবিকই নয়, বেদনাদায়ক। এখন পর্যন্ত এ বিষয়ে থানায় কোনো অভিযোগ আসেনি। অভিযোগ পেলে আইনগত ব্যবস্থা নেওয়া হবে। অভিযোগ পাওয়ার জন্য কেন অপেক্ষা করতে হবে। বিরোধী দল যখন কোন কিছু করে তখনতো কোন অভিযোগের অপেক্ষায় থাকেন না। এছাড়া অন্য অনেক ক্ষেত্রেই দেখি পুলিশ স্বপ্রনোদিত হয়েও ব্যবস্থা নেওয়া শুরু করতে পারে। তারা এমন একটি নৃশংস ঘটনা শোনার পর মানসিকভাবে ঠিক থেকেছে কিভাবে? কিভাবে বলে অভিযোগ পেলে ব্যবস্থা নিবে? অভিযোগের অপেক্ষায় থাকা মানেতো ক্রিমিনালকে পালিয়ে যাওয়ার সুযোগ দেওয়ার ব্যবস্থা করা।
মানবিক বিয়ে নয় আমরা মানবিক লকডাউন চাই। যেই লকডাউনে নিম্নবিত্তের মানুষদের খাবারের নিরাপত্তা দেওয়া হবে।
 সীমিত আকারের লকডাউন, ঢিলেঢালা লকডাউনের পর এবার আসছে সর্বাত্মক লকডাউন। মানবিক লকডাউন হবে না?
 বোঝাই যাচ্ছে এই প্যান্ডেমিক থেকে সহসা আমাদের মুক্তি নাই। গতকালও ব্রাজিলে এক দিনে ৪০০০ মানুষ করোনায় মারা গেছে। ডেইলি মৃত্যুর সংখ্যা এবং আক্রান্তের সংখ্যা বাংলাদেশেও দ্রুত বাড়ছে। আইসিডিআরবির এক গবেষণায় প্রাপ্ত ফলাফল খুবই দুশ্চিন্তার উদ্রেককারী। এইবার আক্রান্তরা দক্ষিণ আফ্রিকার ভারিয়ান্টস দ্বারা বেশি আক্রান্ত হচ্ছে। আমরা আগে থেকেই জানি এই ভ্যারিয়ান্টসের বিরুদ্ধে এস্ট্রাজেনেকা ভ্যাকসিন তেমন একটা কার্যকর না এবং সেইজন্যই সম্ভবত টিকা যারা তারাও আক্রান্ত হচ্ছেন। আমাদের সরকারের উচিত গেবষণা করে দেখা টিকা নেওয়াদের কত শতাংশ এইবা করোনায় আক্রান্ত হচ্ছেন। যাহোক যেহেতু করোনা খুব সহসা যাওয়ার জন্য আসেনি তাই এর সাথে কিভাবে মানিয়ে চলে যথাসম্ভব স্বাভাবিক জীবন যাপন করা যায় আমাদের সেই দিকে মনোনিবেশ করা উচিত। আপাতত ট্রেন্ড যেহেতু উর্ধগতি এবং ইতিমধ্যেই করোনা স্বাস্থ্যসেবা সংকটে তাই এই মুহূর্তে বেঁচে থাকার জন্য যথাসম্ভব ঘরেই থাকতে হবে। আমি সবচেয়ে বেশি দুশ্চিন্তায় আছি আমাদের স্কুল কলেজ ও বিশ্ববিদ্যালয়ের ছাত্রছাত্রীদের নিয়ে। কিছুদিন আগে এক সংবাদে দেখেছিলাম আমাদের ইন্টারনেট গতি দক্ষিণ এশিয়াতো বটেই উগান্ডার ইন্টারনেট গতি থেকেও অনেক কম অথচ আমরা ডিজিটাল বাংলাদেশ ব্র্যান্ডিং করে bragging করি। সরকারের উচিত অতি শীঘ্র ইন্টারনেট গতি বাড়ানোর জন্য উদ্যোগ নেওয়া যাতে আমাদের ছেলেমেয়েরা অনলাইন ক্লাস নির্বিঘ্নে চালাতে পারে। এছাড়া ইন্টারনেট প্যাকেজ ছাত্রছাত্রীদের জন্য বিশেষ ছারে দেওয়ার ব্যবস্থা অতি জরুরি। আমার মতে এই ক্ষেত্রে সরকারি মোবাইল টেলিটককে ব্যবহার করা যেতে পারে। আমাদের ইন্টারনেট ব্যবস্থাকে দ্রুত গতিসম্পন্ন এবং সময়োপযোগী করার বিকল্প নেই। এই ব্যবস্থাটা একদম গ্রামগঞ্জ পর্যন্ত বিস্তৃত করা উচিত। তাছাড়া স্কুল কলেজ বিশ্ববিদ্যালয়গুলোকে আরো টেক ফ্রেন্ডলি হতে হবে। আমাদের পাবলিক বিশ্ববিদ্যালয়গুলো এই ক্ষেত্রে অগ্রণী ভূমিকা পালন করতে পারত। অথচ প্রাইভেট বিশ্ববিদ্যালয় থেকে তারাই বরং যোজন যোজন পিছিয়ে। এই ক্ষেত্রে পাবলিক বিশ্ববিদ্যালয়গুলোর বেতনের নিরাপত্তাই দায়ী বলে মনে হয়। আমরা ক্লাস নেই বা নেই মাস শেষে বেতনের নিরাপত্তা আমাদেরকে সকল ক্ষেত্রেই অলস অকর্মন্য বানিয়ে দিচ্ছে। তুলনা করলে ব্র্যাক, নর্থ সাউথ বিশ্ববিদ্যালয় বরং এই ক্ষেত্রে অনেক এগিয়ে। তাদের অগ্রযাত্রাকে বরং আমাদের ইউজিসি থামিয়ে দিয়েছে। আমাদের ইউজিসি প্রাইভেট বিশ্ববিদ্যালয়কে নির্দেশনা দিয়েছে তারা যেন অনলাইন পরীক্ষা না নেয়। আমি মনে অনতিবিলম্বে এই নির্দেশনা তুলে নেওয়া উচিত। আমাদের উচিত দ্রুত কিভাবে আমাদের ছাত্রছাত্রীদের পড়াশুনায় জড়িত রাখা যায় সেই কাজে মনোনিবেশ করা। নতুবা বাড়িতে বসে অলস বসে থাকতে ঠকাতে তারা ডিপ্রেশনে ভুগতে পারে। 
 স্ত্রীকে খুশি করতে সত্য গোপনের অবকাশ রয়েছে: মামুনুল হক WOW! মিথ্যা বলার ফতোয়াও আছে? বাঙালি মুসলমান ছেলেদেরতো আজকে ঈদ।
 ঠিক আছে করোনার সাথে বোঝাপড়াটা না হয় আমরা জনগণই করলাম। তাতে হয় আমরা স্বাস্থ্যবিধি মেনে করোনার সাথে মিশব নাহয় করোনা স্বাস্থ্যবিধি মেনে আমাদের সাথে মিশবে। একসময় করোনা চলে গেলে কিন্তু ক্রেডিট নিয়েন না হ্যা।
 এক বছর পরে আমরা কেবলই ব্যাক টু স্কয়ার এগেইন না বরং বিপদটা আরো অনেক ঘনীভূত হয়ে ব্যাক টু স্কয়ার এগেইন হয়েছে। এই এক বছরের হিসেবের খাতা খুললে ভ্যাকসিন কেনা এবং ম্যানেজমেন্ট মোটামোটি ভালো করা ছাড়া স্বাস্থ্য খাতে আমাদের তেমন কোন উন্নতিই হয়নি। ব্রাজিলে আজও প্রায় ৪ হাজারের বেশি মানুষ মারা গেছে আর ৮৭ হাজার নতুন সংক্রামিত হয়েছে। তথাপি এখনো আইসিইউ আছে হাসপাতালে বেডও আছে। একবার ভাবুন আমাদের যদি ডেইলি সংক্রমণ ২০ হাজার হয় তাহলে দেশের হাসপাতালগুলোতে একটা বেড আর আইসিইউ পাওয়ার জন্য কি হাহাকার হবে? এস্ট্রাজেনিকা ভ্যাকসিন নিয়ে কথাবার্তা হচ্ছে। তার উপর আইসিডিআরবির গবেষণায় বের হয়ে এসেছে যে দেশে করোনা ভ্যারিয়ান্টস পাওয়া গেছে সেটি দক্ষিণ আফ্রিকার। যেটার উপর এস্ট্রাজেনিকা ভ্যাকসিনের প্রভাব খুব একটা কার্যকরী না। আর ফাইজার বা মডার্নার ভ্যাকসিন পাওয়ারও আশা আমাদের নেই। তাই স্বাস্থ্যবিধি মানা ছাড়া আমাদের আর কোন উপায় নেই। মানুষকে স্বাস্থ্যবিধি মানতে বাধ্য করতে হবে। এর কোন বিকল্প আর নেই।
 নারায়ণগঞ্জের শীতলক্ষা নদীতে একটি পণ্যবাহী কার্গো জাহাজ যাত্রীবাহী একটি লঞ্চকে ধাক্কা মেরে ডুবিয়ে দেয়। যার ফলে ৩৪ জন লঞ্চ যাত্রী মারা যায়। কার্গো জাহাজের গতি সাধারণত খবু কম হয়। সেই কার্গো জাহাজ ধাক্কা মেরে লঞ্চকে ডুবিয়ে পালিয়ে গেল। পুলিশ নাকি সেই হাজার ওজনের বিশাল একটি কার্গো জাহাজকে খুঁজে পাচ্ছে না সড়কে দুর্ঘটনা ঘটিয়ে যানবাহন পালিয়ে যাওয়ার ঘটনা প্রায়ই শোনা যায়। এইবারই প্রথম নদীতে দুর্ঘটনা ঘটিয়ে জাহাজ, জাহাজের ড্রাইভার পালিয়ে যেতে সক্ষম হয়। এ ঘটনায় ধাক্কা দেওয়া অজ্ঞাত কার্গো জাহাজের চালকসহ সংশ্লিষ্ট ব্যক্তিদের বিরুদ্ধে নারায়ণগঞ্জ বন্দর থানায় মামলা করেছে বাংলাদেশ অভ্যন্তরীণ নৌপরিবহন কর্তৃপক্ষ (বিআইডব্লিউটিএ)। তবে মামলায় কার্গো জাহাজ কীংবা এর চালক ও মালিক কারোরই নাম উল্লেখ করা হয়নি বলে জানিয়েছে পুলিশ। অথচ সংবাদপত্রের রিপোর্টেই জানা যায় ধাক্কা দেওয়া কার্গোটির নাম এমভি এসকেএল-৩, যার রেজিস্ট্রেশন নম্বর এম-০১-২৬৪৩। জাহাজটির মালিক বাগেরহাট-২ আসনের সংসদ সদস্য শেখ তন্ময়ের মালিকানাধীন প্রতিষ্ঠান এসকে লজিস্টিকস।” কিন্তু পুলিশ কিংবা বাংলাদেশ অভ্যন্তরীণ নৌপরিবহন কর্তৃপক্ষের কেউ জানেনা। কেন জানি একটা শের সায়েরি মনে পরে গেল "পাতা পাতা বুটা বুটা হাল হামারা জানে হ্যায় জানে না জানে গুলহি না জানে বাগতো সারা জানে হ্যায়"। সারা বাগান জানে কিন্তু ফুল জানেনা। মানে সারা দেশ জানে কে আর কোন কার্গো এই ঘটনা ঘটিয়েছে কিন্তু জানেনা পুলিশ। কার্গোর মালিককে তারা কত ভালোবাসে। কেন জানেনা? কারণ এমপি। এই দেশটাই এখন এমপি, মন্ত্রী আর আমলাদের। এরা কিছু করলে সবাই অন্ধ হয়ে যায়। কেউ কিছু দেখে না। এই হলো এই দেশের আইন। এই দেশের কানুন। সংবাদপত্রের রিপোর্ট থেকে আরো ভয়ানক সংবাদ জানা যায়। “ডিপার্টমেন্ট অব শিপিং ঢাকা সদরঘাট কার্যালয় সূত্র জানায়, চলতি বছরের ১৮ মার্চ এসকেএল-৩ কার্গো জাহাজটিকে রেজিস্ট্রেশন দেওয়া হয়। তবে কার্গো জাহাজটিকে নৌপথের চলাচলের জন্য সার্ভে অনুমোদন দেওয়া হয়নি। কথা ছিল, সার্ভে অনুমোদন না পাওয়া পর্যন্ত জাহাজটি ডকইয়ার্ডেই থাকবে। কিন্তু নিয়মের ব্যত্যয় ঘটিয়ে চলতে গিয়ে দুর্ঘটনা ঘটায় জাহাজটি।” তোমার বাস কোথা হে মামুন, দেশে কি বিদেশে। আমার বাস কোথা-যে জান নাকি,. শুধাতে হয় সে কথা কি .......
 ষোল কোটি মানুষের দেশ বাংলাদেশ। এর অনেক বড় একটি অংশ শিশু, কিশোর এবং যুবক। এই বিরাট অংশের ভবিষ্যত গড়ার দায়িত্বে নিয়োজিত আছে কিছু স্বার্থপর বুইড়া। এই শিশু, কিশোর এবং যুবকদের দুইভাবে বঞ্চিত করছি। এদের জন্য না রেখে যাচ্ছি একটি সুন্দর সুশৃঙ্খল বাংলাদেশে, না ওদেরকে সঠিক শিক্ষায় শিক্ষিত করছি যাতে ওরা নিজেরাই একটি সুন্দর সুশৃঙ্খল বাংলাদেশ গড়তে পারে। দ্বিতীয় কাজটি করতে হলে শিক্ষায় গুরুত্ব দিতে হবে যার জন্য দরকার বিশাল ইনভেস্টমেন্ট। কিন্তু এই বিনিয়োগের ফল আসবে একটু দীর্ঘমেয়াদি এবং এর উপরকারটা চোখে পরতে সময় লাগবে। ততদিন যেই সরকার বিনিয়োগ করল সে ক্ষমতায় নাও থাকতে পারে। আমাদের সরকারেরা ভাবে আমি বিনিয়োগ করব আর ফল খাবে অন্য কেউ তাতো হবে না। এইজন্যই এরা দালানকোঠা আর অবকাঠামো নির্মাণে বেশি মনোযোগী। এইখানে বিনিয়োগ করলে দলের লোকেরা কিছু করে খেতে পারে, দুর্নীতি করে বড়লোক হতে পারে আর একই সাথে অবকাঠামো নির্মিত হলে সেটা সহজে মানুষ চোখে দেখতে পারে। এইসব দেখিয়ে উন্নয়ন উন্নয়ন বলে ছেলে ভোলানো গান গাওয়া যায়। গত কয়েকদিন ধরে যা দেখছি তাতে বাংলাদেশের একটা ভয়াবহ ভবিষ্যত চেহারা আমার চোখের সামনে দৃশ্যমান। সেই বাংলাদেশ দেখে আমি শংকিত। আমাদের শিশু কিশোর এবং যুবকরা প্রশ্ন করতে শেখেনি। তারা কেবল রাজনীতিবিদদের মুরিদ, ধর্ম ব্যবসায়ীদের মুরিদ হতে শিখেছে। তারা কেবল তাদের নিজ নিজ নেতার কথাকেই বিশ্বাস করতে শিখেছে। তলিয়ে ভাবতে শিখেনি। তলিয়ে ভাবতে শেখার জন্য যেই শিক্ষার প্রয়োজন সেই শিক্ষাটাই এই দেশে দেওয়া হয় না এবং এইটা অত্যন্ত সযত্নে করা হচ্ছে। কারণ একটি শিক্ষিত জাতিকে দলান্ধ বানিয়ে দেশ পরিচালনা অনেক সহজ। কিন্তু এরা এইটা ভাবে না এরা ঠিকই ইতিহাসে ধিকৃত হবে!
 এক গবেষণায় দেখা গেছে করোনার পর এক-তৃতীয়াংশ মস্তিষ্কের রোগে ভোগেন। শুধু তাই না। করোনার পর মোট রোগীর একটি বিরাট অংশ মানসিক রোগেও ভোগেন। অর্থাৎ করোনা থেকে বেঁচে গেলেও এর ইমপ্যাক্ট থেকে মুক্তি নাই। তাই সকলকে বলছি করোনা যেন না হয় তার জন্য যথেষ্ট সচেতন হউন। একান্ত বাধ্য না হলে ঘর থেকে একদম বের হওয়া উচিত না। আর বের হলেও স্বাস্থ্যবিধি যথাযথভাবে মানুন প্লিজ। আজও সরকারিভাবে ৬৩ জন মারা গেছে। আজও আবার আক্রান্তের দিক থেকে আগের রেকর্ড ভেঙে নতুন রেকর্ড হয়েছে। মনে রাখতে হবে টেস্ট যদি ৫ গুন্ বেশি হতো সংক্রমণের সংখ্যা আরো কয়েকগুন হতো। যারা টেস্ট না করাতে পারার জন্য সংক্রমিত কিনা জানা যাচ্ছে না তারা কিন্তু নীরবে করোনা ছড়িয়ে বেড়াবে। সরকার ছেড়ে দিয়েছে। এরা চিকিৎসাও দিবে না আর করোনাকে আটকানোর যা করণীয় তাও করবে না। ভাবখানা এমন দায়িত্ব কেবল জনগণের আর করোনা চলে গেলে এর ক্রেডিট কেবল সরকারের।
 অধ্যাপক খন্দকার সিদ্দীক-এ রাব্বানী Sir। পদার্থবিজ্ঞানের অধ্যাপক ছিলেন (ছিলেন বলছি এইজন্য যে উনি এখন অন্য বিভাগে)। আমার সরাসরি শ্রেণীকক্ষের শিক্ষক। পড়াতেন ইলেকট্রনিক্স। পদার্থবিজ্ঞানের হয়েও ইলেক্ট্রনিক্সে তার মত জ্ঞান এবং পড়ানোর দক্ষতা আর দ্বিতীয় কেউ নাই বলেই আমার ধারণা। আমি যখন ছাত্র ছিলাম তখন এমনি সব তারকা শিক্ষক পদার্থবিজ্ঞান ভরপুর ছিল। সেই রাব্বানী স্যার বিয়োমেডিক্যাল ফিজিক্স নামে নতুন বিভাগ খুলে ওখানে চলে যান। ফলে পদার্থবিজ্ঞানের ছাত্রছাত্রীরা বঞ্চিত হন বাংলাদেশ সেরা ইলেক্ট্রনিকসের শিক্ষকের ক্লাস থেকে। তেমনি আরেকজন শিক্ষক হলেন আমাদের অধ্যাপক খোরশেদ আহমেদ কবির। উনার মত প্রজ্ঞাবান পদার্থবিজ্ঞানের শিক্ষক বাংলাদেশে দ্বিতীয় আর কেউ আছে বলে অন্তত আমি জানিনা। উনার পড়ানোর স্টাইল বিশ্বের যেকোন বিশ্ববিদ্যালয়ের সেরা শিক্ষকের স্টাইলের চেয়েও ভালো ছাড়া খারাপ হবে না বলে কেবল আমি না স্যারের অনেক ছাত্র যারা আমেরিকার বিখ্যাত বিশ্ববিদ্যালয়ে পড়েছে তারাও বলেছে। সেই কবির স্যারও নিউক্লিয়ার ইঞ্জিনিয়ারিং নামে নতুন বিভাগ হলে সেখানে চলে যান। ফলে পদার্থবিজ্ঞানের ছাত্রছাত্রীরা বঞ্চিত হয় স্যারের মত একজন শিক্ষকের ক্লাস থেকে। তারপর আমাদের ছিল অধ্যাপক আরশাদ মোমেন। তার কথা আর কি বলব? তাকে যারা চিনে তারা জানে আরশাদ মোমেন কি জিনিস। সেও একসময় তত্বীয় পদার্থবিজ্ঞান বিভাগে চলে গেলে পদার্থবিজ্ঞানের ছাত্রছাত্রীরা বঞ্চিত হয় আরশাদের মত একজন শিক্ষকের ক্লাস থেকে। এইভাবেই আমাদের পদার্থবিজ্ঞান বিভাগটি দুর্বল হয়ে গেছে। এইজন্যই বলি সংখ্যা বাড়িয়ে মেধাবীদের ছড়িয়ে দিয়ে dilute না করে এদের এক জায়গায় আনুন বা কন্সেন্ট্রেশন বাড়ান। যাহোক বলছিলাম রাব্বানী স্যারের কথা। উনি কেবল একজন ভালো শিক্ষকই না। একই সাথে উনি একজন নিখাত ভালো মানুষ এবং গবেষকও। তবে উনার গবেষণা আমাদের অনেকের গবেষণার মত না। উনি সর্বদা এমন গবেষণা কাজ করেন যা সাধারণ মানুষের কাজে লাগে। স্বল্প খরচে গরিব মানুষরা কিভাবে উনার উদ্ভাবিত টেকনোলজি ব্যবহার করে উপকৃত হতে পারে এই কাজে তিনি আত্মনিয়োগ করে রেখেছেন। সম্প্রতি তিনি এক সাক্ষাৎকারে মানুষ কিভাবে বজ্রপাত থেকে বাঁচতে পারেন তার নানান উপায় বাতলেছেন এবং একই সাথে বজ্রপাতের খুব সহজ সরল বৈজ্ঞানিক ব্যাখ্যাও দিয়েছেন। নিচে উনার সাক্ষাৎকারের চুম্বক অংশ কাট & পেস্ট করলাম। ঢাকা বিশ্ববিদ্যালয়ের বায়োমেডিকেল ফিজিক্স অ্যান্ড টেকনোলজি বিভাগের অনারারি প্রফেসর ড. খোন্দকার সিদ্দিক-ই রব্বানী বিবিএস বাংলাকে বলেন, ‘মুঠোফোন কোম্পানির টাওয়ারে এমনিতেই লাইটনিং অ্যারেস্টর থাকার কথা, নাহলে তাদের স্পর্শকাতর ইলেকট্রনিক যন্ত্রপাতি নষ্ট হয়ে যাবে। তারপরও তা কেন মানুষকে বাঁচাতে সাহায্য করছে না, তার কারণ, অধিকাংশ ক্ষেত্রেই একেকটি টাওয়ার থেকে আরেক টাওয়ারের দূরত্ব অনেক বেশি। এর মাধ্যমে আমরা খুব বেশি মানুষকে বাঁচাতে পারবো না।’ তিনি বলেন, ‘বজ্রপাতে মানুষ কেন মারা যায়, এর বৈজ্ঞানিক কারণগুলো সহজ ভাষায় জনসাধারণকে বোঝাতে পারলে তারা নিজেরাই বিষয়টি বুঝে যথাযথ ব্যবস্থা নিতে পারবেন। অবাক করা নতুন নতুন প্রযুক্তিও নিজেরাই উদ্ভাবন করে নিতে পারবেন’। অধ্যাপক রব্বানী বলেন, বজ্রপাতজনিত মৃত্যুর খুব সামান্যই হয় সরাসরি বজ্রপাতের আঘাতে। বিজ্ঞানের নিয়ম অনুসারে, বজ্রপাতের জন্য মেঘ এমন জায়গাই বেছে নেয় যা তার সবচেয়ে কাছে। একটি সাড়ে তিন হাত উঁচু মানুষের থেকে আশেপাশের গাছপালা বা দালানকোঠা মেঘের অনেক কাছে, তাই সাধারণত বজ্রপাত সেগুলোর উপরে হবে। মানুষের ওপর নয়। তবে গাছপালাবিহীন দিগন্ত বিস্তৃত খোলা মাঠে মানুষটিই মেঘের সবচেয়ে কাছে, সেক্ষেত্রে এ মানুষটিই মেঘের লক্ষ্য হতে পারেন। কিন্তু বাংলাদেশের বাস্তবতায় এমন জায়গা খুবই কম। আবার বজ্রপাতের সময় বাইরে থাকলে গাছ বা উঁচু দালান থেকে দূরে থাকা ভালো। কারণ এগুলোর একদম নিচে থাকলে ওগুলোর উপর যদি বজ্রপাত হয়, তবে তার একটি অংশও বেরিয়ে এসে নিচে থাকা মানুষটিকে আঘাত করতে পারে, যাকে বলা হয় ‘ফ্ল্যাশ ওভার’। এক্ষেত্রে ঘরের ভিতরে থাকা নিরাপদ। কারণ বজ্রপাতের বেশিরভাগ কারেন্ট বাইরের ভেজা দেয়াল বেয়ে মাটিতে চলে যাবে, ভিতরে ঢুকবে না। টিনের ছাদ হলে আরও ভালো। কিন্তু জানালার কাছে বা বারান্দায় থাকা চলবে না। এতে ‘ফ্ল্যাশওভার’ এর সম্ভাবনা রয়েছে সেখানে। আবার ঘরে কোনো ধাতব পানির পাইপ বা বৈদ্যুতিক তার স্পর্শ করা যাবে না। অধ্যাপক রব্বানী বলেন, বজ্রপাতজনিত বেশিরভাগ মৃত্যু হয় ভেজা মাটিতে আনুভুমিকভাবে ছড়িয়ে পড়া বিদ্যুৎ কারেণ্টের কারণে। এর সামান্য অংশ এক পায়ের মধ্য দিয়ে শরীরে ঢুকে অপর পা দিয়ে বেরিয়ে যাওয়ার সময় হৃদপিন্ড এবং ফুসফুসকে অকেজো করে দেয়। ঘরে বৈদ্যুতিক তার স্পর্শ করলে একই কারণে মানুষ মারা যায়। বজ্রপাতে মাঠে গরু ছাগলও একইভাবে মারা যায়। এটি একটু ব্যাখ্যা করি। ধরুন, পাশে একটি উঁচু গাছে বজ্রপাত হলো। এতে রয়েছে কোটি কোটি ভোল্ট বিদ্যুৎ ও লক্ষ লক্ষ অ্যাম্পিয়ার কারেন্ট দেওয়ার ক্ষমতা। গাছটি বেয়ে নিচে মাটিতে এসে এ বিদ্যুৎ কারেন্ট চারদিকে ভেজা মাটির মাধ্যমে ছড়িয়ে পড়বে। কারণ পানি বিদ্যুৎ পরিবাহী। একজন মানুষ যদি সেখানে দাঁড়িয়ে থাকেন তাহলে দুই পায়ের মধ্যে যে ফাঁক থাকে, সে অংশে হাজার ভোল্টের উপর বিদ্যুতের বিভব পার্থক্য তৈরি হয়ে থাকতে পারে। এর ফলে এক পা থেকে শরীরের হৃদপিন্ড এবং ফুসফুস হয়ে আরেক পায়ে অনেক কারেন্ট প্রবাহিত হবে। গাছের যত কাছাকাছি থাকা যাবে, এ কারেন্টের পরিমাণ তত বেশি হবে। অধ্যাপক রব্বানী বলেন, এর একটি সমাধান হলো, যখনই বিদ্যুৎ চমকানো শুরু হবে তখন কাজ ছেড়ে দুই পা জোড়া লাগিয়ে পায়ের উপর বসে থাকতে হবে। দুই পা জোড়া থাকা অবস্থায় তাদের মধ্যে ফাঁক কম বলে অনেক কম ভোল্টেজ তৈরি হবে। তা ছাড়া জোড়া থাকার ফলে বেশিরভাগ কারেন্ট এক পা থেকে অন্য পায়ে সরাসরি চলে যাবে। এতে হৃদপিন্ড এবং ফুসফুসের মধ্যে তেমন কারেন্ট যাবে না, এবং তা হয়তো মৃত্যু ঘটানোর জন্য যথেষ্টও হবে না। আবার খেয়াল রাখতে হবে যে শরীরের অন্য কোনো স্থান যেন মাটি স্পর্শ না করে। শরীরের অন্য কোনো স্থান মাটি স্পর্শ করলে সেই স্থান এবং পায়ের মধ্যে বেশি কারেন্ট প্রবাহিত হবে যা হৃদপিন্ড এবং ফুসফুসকে অকেজো করে দিতে পারে। মনে রাখতে হবে যে ভেজা মাটিতে বিদ্যুৎ প্রবাহ বেশি হয়। যে জমিতে কৃষক কাজ করছেন সেটি সাধারণত ভেজা থাকে। তাই জমিতে না বসে, জমির আলের মত একটু উঁচুতে শুকনো কোনো জায়গায় বসতে পারলে ভালো হয়। এ অবস্থায় আরও নিরাপত্তার জন্য নিজের একটি উদ্ভাবনের কথাও বিবিএস বাংলার সঙ্গে আলাপে জানান অধ্যাপক রব্বানী। তিনি বলেন, কৃষক যদি একটি ১হাত গুনন ১হাত আকারের এবং ৪/৫ আঙুল পুরু কর্ক শিটের টুকরো (যেমনটি প্যাকিং কাজে ব্যবহৃত হয়) সবসময় সাথে রাখেন, তবে বিদ্যুৎ চমকানো শুরু করলেই কাজ ছেড়ে জমির আলের উপর কর্ক শিটের এ টুকরোটি পেতে তার ওপরে পা জোড়া করে বসবেন। তাহলে আরও বেশি সুরক্ষা পাবেন। কারণ কর্ক শিটটি বিদ্যুৎ কুপরিবাহী। পানি বিদ্যুৎ পরিবাহী বলে পুকুর বা খালের পাড়ে, একদম পানির কাছে থাকাও ঠিক নয়। অধ্যাপক রব্বানী বলেন, সহজ প্রযুক্তিগুলো অনুসরণ করলেই অনেক মৃত্যু ঠেকানো যাবে। তবে বিশাল খোলা মাঠে যদি কৃষকরা কাজ করেন, সে ক্ষেত্রে তার নিজস্ব ধারণার উপর ভিত্তি করে একটি দেশজ প্রযুক্তির লাইটনিং অ্যারেস্টরের কথা তিনি বলেন, যা কৃষকেরা নিজেরাই করে নিতে পারবেন। তিনি বলেন, ‘একটি লম্বা মোটা তামার তারের এক মাথা ঘষে সূঁচালো করে নিন। একটি উঁচু লম্বা বাঁশ মাটিতে গেড়ে তার মাথায় তারটি এমনভাবে লাগিয়ে নিন যেন তারের সূঁচালো মাথাটি আকাশের দিকে থাকে। তামার তারটি বাঁশের গা বেয়ে নিচে নিয়ে এসে মাটির ভেতর ৬/৭ হাত ঢুকিয়ে দিন। আরও ভাল হয় যদি তামার তারের এ মাথায় একটি ১ হাত গুনন ১ হাত তামার পাত ভাল করে পেঁচিয়ে ও ঝালাই করে লাগিয়ে সে পাতটি ৬/৭ হাত গভীর গর্তের মধ্যে রেখে মাটি চাপা দিয়ে দিতে পারেন। জায়গাটি মাঝে মাঝে ভিজিয়ে দিলে ভালো হয়। এ রকম করে ৩০০ ফুট বা ৪০০ ফুট পরপর খোলা ক্ষেতে বা মাঠে লাইটনিং অ্যারেস্টর স্থাপন করলে কৃষকরা নিরাপত্তা পাবেন।
 বিশ্বকোষে লকডাউনের নতুন সংজ্ঞা: ঢাকাসহ সব সিটি করপোরেশন এলাকায় গণপরিবহন চলবে। অফিস আদালত কল কারখানা খোলা থাকবে। বইমেলা চলবে। জর্জ হ্যারিসনের গানটা মনে পরল। 
 এইবারই আমি করোনার ধাক্কাটা সবচেয়ে বেশি টের পাচ্ছি। আমার নিজের বোন করোনায় আক্রান্ত। আমার বেশ কজন সহকর্মী করোনায় আক্রান্ত। অনেক কাছের মানুষকে হারাচ্ছি। প্রতিদিনই অনেক মৃত্যুর সংবাদ পাচ্ছি। আইসিইউয়ের জন্য হাহাকার টের পাচ্ছি। গতবছর অন্তত নিজের ঘরে কিংবা নিজের বিভাগে কারো করোনা হয়নি। এক ধরণের ভয় এসে গ্রাস করছে। করোনার ভ্যাকসিন খুব ভালোভাবে চলছিল। মনে হচ্ছিল আমরা বুঝি করোনাকে ভালোভাবেই মোকাবেলা করে খুব দ্রুত স্বাভাবিক জীবনে ফিরে যাব। এখন মনে হচ্ছে সহসা আমরা স্বাভাবিক জীবনে যেতে পারব না। আমার কন্যাদের কথা ভাবলে কষ্টে মনটা কুঁকড়ে উঠে। এখন ওদের যেই বয়স এই বয়সে স্কুলে যাবে, বন্ধুদের সাথে হৈহুল্লোড় করবে, নতুন নতুন বন্ধু হবে, পুরোনোদের মধ্যে থেকে কেউ কেউ ঝরে যাবে। এইসবের কিছুই ওরা পাচ্ছে না। এক বছরেরও বেশি সময় ধরে ঘর বন্দি। আজকে একটি সংবাদ পড়ে খুবই কষ্ট পেয়েছে আমেরিকার টেক্সাস অঙ্গরাজ্যের অ্যালেন শহরে বসবাসরত বাংলাদেশি একটি পরিবারের ছয় সদস্যের লাশ উদ্ধার করেছে পুলিশ। ওই পরিবারের দুই ছেলে অনেকদিন যাবৎই মানসিক হতাশায় ভুগছিল। হতাশা থেকে মুক্তি এবং মুক্তি'পরবর্তীতে পরিবারের অন্যরা যেন লজ্জায় না পরে সেইজন্য বাবা-মা, বোন এবং নানুকে মেরে নিজেরা আত্মহত্যা করেছে। কি মর্মান্তিক। আমেরিকায় থাকলেই স্বর্গে থাকে বলা যায় না। সুখ আনন্দ কেবল অর্থ বিত্ত দিয়েই আসে না। জানিনা কি জন্য তারা মানসিক হতাশায় ভুগছিল কিন্তু এতদিন ধরে ভোগা স্বত্বেও বাবা মা বুজতে পারলো তাতেই বোঝা যায় তারা সম্ভবত যথেষ্ট কানেক্টেড ছিল না। আমাদের ছেলেমেয়েরা যে একটি বছর ধরে বাসায়, কেবল কম্পিউটার আর মোবাইল নিয়েই কাটিয়ে দিল আমরা কি ভেবে দেখছি এদের মানসিক অবস্থা কি?
 নারায়ণগঞ্জের রিসোর্ট ঘটনাকে কেন্দ্র করে কিছু ফোন কল রেকর্ড করে ছড়িয়ে দেওয়া হয়েছে যা আমি কখনো সমর্থন করি না সেটা যার বিরুদ্ধেই হউক। এইটা এক কেন্দ্রিক। সরকারের ক্ষমতা আছে বলে সরকারি মেশিনারি ব্যবহার করে এই কাজটি করা হয়। সরকারও অনেক কাজ করে যার ফোন কল রেকর্ড করে ছাড়া হলে দেশেতো বিপ্লব ঘটে যাবে। যাহোক রিসোর্ট কেন্দ্রিক ফোন কল যেহেতু ফাঁস হয়েই গেছে তা শোনার সুযোগও হয়েছে। এর ফাঁস হওয়া রেকর্ডগুলোর একটি হলো মা এবং ছেলের মধ্যে। খুবই হৃদয়বিদারক সেই মা এবং ছেলের মধ্যে কথোপোকথন। ছেলে টিভি খুললে, পত্রিকা খুললে, মোবাইল খুললে, ঘর থেকে বের হলে কেবল তার মাকে নিয়েই কথা শুনে। একবার তাহলে ভাবুন ছেলের অবস্থাটা। আবার তার মাও বিপর্যস্ত। যদিও হক সাহেব আলেম, সেলিব্রিটি এবং মোদির বাংলাদেশ সফর নিয়ে ঘটে যাওয়া তান্ডবের কারণে সমস্ত ফোকাস গিয়ে ঠেকেছে হক সাহেবের উপরে। তা নাহলে, এই নারী বা এই মাই হতেন সমস্ত ফোকাসের কেন্দ্রবিন্দু। তার চরিত্র নিয়ে তোলপাড় হতো। তার বিচারে মানুষ সোচ্চার হতো। তাকে সমাজচ্যুত করা, দোররা মারার দাবি উঠতো। তথাপি সে এখন নানা কারণে বিপর্যস্ত। এইরকম একটা সময়ে মা-ছেলের কথোপকথনটা শুনে আমার মনে হয়েছে এই নারী খুবই বুদ্ধিমতী। সে অত্যন্ত ঠান্ডা মেজাজে তার ছেলেকে ঠান্ডা করার চেষ্টা করেছে। এইটা সম্ভব হয়েছে কারণ সে একজন কর্মজীবী নারী। জীবনে অনেক অনেক ঘাত প্রতিঘাতের মধ্যে দিয়ে গিয়েছেন। দুই ছেলেকে নিয়ে জীবন ধারণ করতে অনেক সংগ্রাম করেছেন। এইসবই তাকে শিক্ষিত করেছে। কেবল ঘরে বসে থাকলে আজকে এইরকম সময়টা এমনভাবে ছেলেকে হ্যান্ডেল করতে পারতেন না। আমার আশ্চর্য লাগে এই ফোনালাপটা শুনার পরও বাংলাদেশের একটি বিশাল জনগুষ্টি ছেলেটির প্রতি বা তার ভাইয়ের প্রতি কোনরকম সহানুভূতি দেখায়নি। কেমনে পারে? মানুষ কিভাবে এত অন্ধ হয়? এই ছেলেটার কথাবার্তার মধ্যেও বেশ মেচুরিটি লক্ষ করার মত যদিও কখনো কখনো সে তার মেজাজ ঠিক রাখতে পারেনি এবং তা পারা যেকোন মানুষের জন্যই কঠিন। মায়ের সাথে এই ছেলেটি কথোপকথন ছাড়াও আরেকটি ভিডিও বার্তা সে নিজে লাইভে এসে দিয়েছে। সেখানে তার পারিবারিক অনেক কিছুই খোলাসা করেছে। অর্থাৎ বোঝাই যাচ্ছে এই ছেলে দুটো কেবল এখন না অনেকদিন যাবৎই অশান্তির মধ্যে দিয়ে গিয়েছে। আমি ছোট এই দুই ছেলের ভবিষ্যৎ চিন্তা করে খুবই মন খারাপ হচ্ছে। তারা যেসব কঠিন সময়ের মধ্যে দিয়ে যাচ্ছে তা এই বয়সের যেকোন বাচ্চার জন্য কঠিন। এর একটা ইমপ্যাক্ট তাদের বেড়ে উঠার মধ্যে নিশ্চই পরবে। এই মুহূর্তে তাদের psychiatrist এর পরামর্শ নেওয়া খুবই জরুরি বলে মনে করি।
 "বিমানবন্দরে লেবানন ফেরত ২৭৮ যাত্রী ও স্বজনদের বিক্ষোভ" "মার্কেট খুলে দেওয়ার দাবিতে বিক্ষোভ এবং যানবাহন ভাঙচুর করছেন নিউ মার্কেটের ব্যবসায়ীরা" সরকার লকডাউন ঘোষণা করেছে কিন্তু নিম্নআয়ের মানুষদের সাহায্যের জন্য কোন প্রণোদনা ঘোষণা করেনি। আমেরিকা ১.৮ ট্রিলিয়ন ডলারের করোনায় ভুক্তভুগীদের জন্য স্টিমুলাস প্যাকেজ ঘোষণা করেছে যা আমাদের বাংলাদেশ ব্যাংকের মোট রিজার্ভ এর চেয়েও অনেক বেশি। যেই শহরে লক্ষ লক্ষ মানুষ দিন আনে দিন খায় তাদের জন্য কোন স্টিমুলাস প্যাকেজ না ঘোষণা করে সরকার কিভাবে লকডাউনে যায়? তাহলে বুঝুন কেমন আমাদের জনগণ আর কেমন আমাদের সরকার। এইজন্যই বলা হয়: “We get the leaders we deserve”
 গত ২৪ মার্চের নিউ সাইন্টিস্টের ইস্যুতে আমাদের মনের উপর খোলা সবুজ স্পেসের গুরুত্ব নিয়ে একটি আর্টিকেল ছাপিয়েছে। আর্টিকেলটির শিরোনাম হলো "Green spaces aren’t just for nature – they boost our mental health too!" আমাদের ঢাকা শহরের দায়িত্বে যারা তারা বিষয়টা কি আদৌ বুঝে? এই ঢাকা শহরে কি গ্রীন স্পেস আসলেই আছে? যতটুকুওবা ছিল সেগুলোও খুব দ্রুত নিঃশ্বেস হয়ে যাচ্ছে। শুধু একবার আমাদের সোহরাওয়ার্দী উদ্যানের দিকে তাকান? আমি যখন বিশ্ববিদ্যালয়ের ছাত্র ছিলাম সেখানে প্রতিদিন সকালে কিংবা বিকালে হাটতে যেতাম। বেশ সবুজ ছিল। বিকাল হলে প্রচুর মানুষ এখানে এসে গল্প করতো। আমার মনে আছে বিশ্ববিদ্যালয়ের অনেক শিক্ষকরাও ওখানে হাঁটতে যেত। বিশেষ করে মনে আছে ড. আহমেদ শরীফের কথা। উনি একটি গ্ৰুপের নেতৃত্ব দিতেন। খুব দ্রুত হাঁটতেন আর উনার হাঁটার গতির সাথে তাল মেলানোর জন্য অন্যরা দৌড়াতেন। এই হাঁটার মধ্যেই উনি বলতেন আর অন্যরা শুনতেন। ওখানে হাঁটতে যেতেন আমার চাচা অধ্যাপক মফিজুল মান্নানও। হাটতে গিয়ে মাঝে মাঝে উনাকেও দূর থেকে দেখতাম। সেই সোহরাওয়ার্দী উদ্যান এখন কংক্রিটের উদ্যান হয়ে গেছে। একই কথা বলা চলে সচিবালয়ের কাছে ওসমানী উদ্যানের ক্ষেত্রে। লন্ডন শহরে প্রচুর পার্ক আছে যেমন হাইড পার্ক, রিজেন্ট পার্ক, রিকমন্ড পার্ক, বুশপার্ক, কিংস্টোন গার্ডেন, গ্রিনউইচ পার্ক, সেন্ট জামিনেস পার্ক, গ্রীন পার্কসহ অসংখ্য পার্ক। একই কথা বলা চলে বিশ্বের সভ্য দেশের অন্যান্য বড় শহরের ক্ষেত্রে। আমাদের অনেকগুলো খেলার মাঠ ছিল। সেগুলোতেও মানুষ একসময় বিকালে হয় খেলতে যেত নাহয় গল্প করতে যেত। ওসব মাঠ এখন বিভিন্ন ক্লাবের দখলে চলে গেছে। ওগুলোতে এখন আর সাধারণ প্রবেশাধিকার নাই। আমি যখন বার্লিনের পটসডাম শহরে ছিলাম তখন বিয়াংকাকে নিয়ে আমরা প্রায়ই ওখানকার পার্কে যেতাম। কি যে ভালো লাগতো। কেউ কারো দিকে তাকাতো না। কেউ কাউকে হেনস্থা করতো না। এইরকম একটা শহর আমরা আজও বানাতে পারলাম না। আগে যতটুকু গ্রীন স্পেস ছিল তাও হয় নাই হয়ে গেছে অথবা যাওয়ার মত পরিবেশ নাই। এইসবই প্রমান করে আমাদের নেতৃত্ব কত অশিক্ষিত! আমি আমার বাসটি এমন একটি জায়গায় কিনেছি যেখানে আমার বাসার সামনেই বিশাল খেলার মাঠ। বারান্দা থেকে তাকালে প্রচুর সবুজ এবং খোলা প্রান্তর দেখা যায়। ফ্লাট কেনার সময় এই বিষয়টা খুবই গুরুত্ব দিয়েছিলাম।
 বিয়ে কেন? কখন থেকে মানুষ "বিয়ে" সিস্টেমটি চালু আছে? সকল জীবের মাঝে যৌনতা কোন না কোন ফর্মে বিদ্যমান। অনেক প্রাণিকূলে যৌনতা নিয়েই সব চেয়ে বেশি মারামারি হানাহানি হয়। মানুষ বুদ্ধিমান প্রাণী তাই এই মারামারি থেকে রক্ষার জন্য বিয়ে নামক একটি বিধান সৃষ্টি করেছে। এর মাধ্যমে সমাজে এনট্রপি কমানো হয়েছে। বিয়ে কেবল যৌনতার জন্যই নয়। এর অন্য আরো অনেক সুফল আছে যেমন এর মাধ্যমে সামাজিক মেলবন্ধন হয়, সম্পত্তি হস্তান্তর সহজ হয়, সন্তান লালন পালন সহজ হয়। এই সিস্টেমটি কোন না কোন ফর্মে আদি কাল থেকেই চলে আসছে যদিও নির্দিষ্ট সময় কাল তেমন জানা নেই। বিয়ে নানা রকম হতে পারে। যেমন ১. endogamy - এইটা এমন একটা কাস্টম বা ট্রেডিশন যেখানে কেবল একটি নির্দিষ্ট কমিউনিটির মধ্যেই বিয়ে বোঝায়। ২. exogamy - এইটা এমন একটা কাস্টম বা ট্রেডিশন যেখানে কমিউনিটির বাহিরে বিয়ে বুঝায়। ৩. cousin marriage - যেইটা হলো মামাতো ভাই-বোন, চাচাতো ভাই-বোন, খালাত ভাই-বোনদের মাঝে বিয়ে বুঝায়। বিশ্বে ২৬টি দেশে এইরকম বিয়ের প্রচলন আছে। ৪. Polyandry - এই বিয়ে মানে হলো একজন নারী একই সাথে একাধিক স্বামী রাখতে পারে। ভারত, চীন, নাইজেরিয়া, দক্ষিণ আমেরিকার কিছু কিছু ট্রাইবের মধ্যে এমন বিয়ের প্রচলন দেখা যায়। ৫. পলিগ্যামি - এইটা বিয়ে বলা যায় না বরং প্রাকটিস বলা যায় যেখানে একই সাথে একাধিক spouse থাকতে পারে। ৬. Polygyny - মানে হলো একজন পুরুষের একই সাথে একাধিক স্ত্রী থাকতে পারে। ৭. Same-sex Marriage: Partners of the same sex who are married! এই ৭ নম্বরটা নতুন। ইদানিং কিছু কিছু দেশ এর প্রাতিষ্ঠানিক স্বীকৃতি দিয়েছে এবং সময় যত যাচ্ছে এর সংখ্যাও বাড়ছে। যদিও এটির সাথে অনেক ধর্মের বিরোধ আছে। আরো একটা আছে। সেটাকে বলে "লিভ টুগেদার"! এইটা কোন কাগুজে চুক্তি না। এইটা কেবলই একটা বিশ্বাসের চুক্তি। এইটাও পশ্চিমা দেশে এখন বেশ প্রচলিত। বিয়ে করতে অনেক খরচ সেটা বাঁচাতেও অনেকে লিভ টুগেদার করে। তবে এইটা করতে একটু উন্নত মানসিকতার মানুষ লাগে। বিশেষ করে সততার দিক থেকে খুবই শক্ত হতে হয়। আমার পিএইচডি সুপারভাইজর সহ আমার পরিচিত অনেকেই আছে যারা লিভ টুগেদার করে এবং খুব সুন্দর জীবন যাপন করছে। এই সম্পর্কে দুজনকেই সর্বদা পায়ের উপর থাকতে হয় ঠিক বিয়ের আগে প্রেমের সম্পর্কের সময় যেমন উভয়েই সর্বদা তার পার্টনারকে খুশি করতে চেষ্টা করে তেমন। তবে মানবিক বিয়ে নামে কিছু আছে এইরকম কখনো শুনিনি। কোন কোন ধর্ম বিয়েকে ঐশী বা divine হিসাবে দেখানো হয় যদিও এই দাবির কোন বৈজ্ঞানিক ভিত্তি নেই কিন্তু বিশ্বাসের ভিত্তি বেশ মজবুত। 
 নাগরিকের চলাফেরা সাংবিধানিক অধিকার। কোনো ব্যক্তি বা কর্তৃপক্ষের খেয়ালখুশি অনুযায়ী তা নিয়ন্ত্রণ বা বারণ করা অসাংবিধানিক বলে উল্লেখ করেছেন হাইকোর্ট। একটি ভালো রায়। একইভাবে নাগরিকের কথা বলা ও মত প্রকাশের স্বাধীনতাও সাংবিধানিক অধিকার। কোনো ব্যক্তি বা কর্তৃপক্ষের খেয়ালখুশি অনুযায়ী তা নিয়ন্ত্রণ করাও একই কারণে অসাংবিধানিক হওয়া উচিত।
 বাংলাদেশের বই প্রেমীদের জন্য সুখবর। লকডাউনে যেন কেউ bored feel না করে সেইজন্য সরকার বেলা ১২টা - বিকাল ৫টা পর্যন্ত বইমেলা আপনাদের জন্য খোলা রেখেছে। কি কিউট সরকার না? সম্ভবত সরকারের সাথে করোনার একটা সমঝোতা হয়েছে যে করোনা বইমেলায় যাবে না। কিন্তু বাসা থেকে বইমেলা পর্যন্ত আপনাদেরকে নিজ দায়িত্বে আসতে হবে। দ্বিতীয় আরেকটা বিষয় আমি লক্ষ করে বেশ ভালো বোধ করতেছি। একটি রিসোর্টে নারী ও পুরুষকে পাওয়ার পরেও এই প্রথম সেই নারীটিকে কেউ দোষারোপ করছে না। কিন্তু এই পুরুষ মানুষটা যদি একজন সেলিব্রিটি না হতেন তাহলে নারীর অবস্থা কি হতো একবার ভাবুন। দ্বিতীয়ত পুরুষ মানুষটি যদি হেফাজতে ইসলামের কেউ না হয়ে অন্যকোন দলের হতেন তাহলে কি হতো সেটাও ভাবুন। যারা এখন তার পক্ষে আছেন (এমনকি এই হুজুর নিজেও) তারা বিপক্ষে যেতেন আর যারা এখন বিপক্ষে আছেন তারা হয় চুপ থাকতেন নাহয় ব্যক্তিস্বাধীনতাসহ নানা অজুহাতে সাফাই গাইতেন। কথা হলো যাকে ওই রিসোর্টে পাওয়া গেছে তিনি একজন সেলিব্রিটি। যিনি দেশের নানা প্রান্তে মানুষজনকে নানা বিষয়ে বিশেষ করে বেলাল্লাপনা, বিবাহবহির্ভুত সম্পর্ক ইত্যাদি সম্পর্কে নসিহত করে থাকেন। যারা এই কাজে নিয়োজিত থাকেন তাদেরকে মানুষজন অন্য উচ্চতায় বসান। বাংলাদেশের পার্স্পেক্টিভে তিনি কোন সাধারণ মানুষ নন। যারা শিক্ষক বা ধর্ম প্রচারক তাদের চাল চলন ইত্যাদি উদাহরণীয় হতে হয়। এর ব্যতয় ঘটলে শিক্ষা বা ধর্মীয় প্রতিষ্ঠান প্রশ্নের সম্মুখীন হয়। এছাড়া সময়টাও দেখতে হবে। সময়টা হলো করোনা কাল। মানুষ ভালো নেই। এছাড়া মাত্রই কয়েকদিন আগে উনাদের আহবানে রাস্তায় নেমে ১৭ জন ছাত্র জীবন দিয়েছেন। এই ব্যাকগ্রাউন্ডটা না থাকলে হয়ত কেউ অতিউৎসাহিত হয়ে ওই রিসোর্টে কেউ যেতও না। এই ধরণের রিসোর্টে এইরকম ঘটনা অহরহ ঘটছে। শুনেছি হাইওয়ের পাশে রেস্টুরেন্টগুলোর উপরে নাকি কিছু বিনোদন রুম আছে। ওগুলো কেন? অনেককেই বলতে শুনি মানুষটাকে না দেখে কর্মটাকে দেখুন। না, মানুষটাও গুরুত্বপূর্ণ। সব মানুষ এক না। সব মানুষকে এক পাল্লায় মাপা যায়না। কাজটি যেমন দেখতে হবে তেমনি মানুষটিকেও দেখতে হবে। একজন অশিক্ষিত কৃষক আরেকজন বিশ্ববিদ্যালয়ের শিক্ষক একই খারাপ কাজ করলেও দুজনে একই দোষে দুষ্ট না। দ্বিতীয়জন মানুষকে ভালো খারাপ শেখান। আরেকটি কথা আঁড়িপাতা বা মানুষের ব্যক্তিগত ফোনালাপ রেকর্ড করে জনসমক্ষে প্রকাশ করা অন্যায়। রাষ্ট্র যারা চালায় তারা ইচ্ছে করলে রেকর্ড করতে পারে বলেই করা উচিত না। এই ক্ষমতাটা জনগণ তাদের পবিত্র আমানত হিসাবে দেয়। এইটা কোন ব্যক্তি বা কার ফোনালাপ রেকর্ড করা হলো সেই প্রশ্ন তুলে জায়েজ করা যাবে না। আজকে একজনের করেছে বলে আপনি উল্লসিত কিন্তু দুইদিন পর আপনার বা আপনার প্রিয় কারোটা হয়ত করা হবে।
 শিক্ষক নিয়োগে দেশের সব পাবলিক বিশ্ববিদ্যালয়ের জন্য ন্যূনতম যোগ্যতা নির্ধারণ করে দিয়েছে শিক্ষা মন্ত্রণালয় ও ইউজিসি। ন্যূনতম যোগ্যতাগুলো পড়ে মনে হয়েছে যারা এই নিয়মগুলো বানিয়েছে তারা বিশ্ববিদ্যালয় কি তা যেমন জানেনা তেমনি মেধাবী ছাত্রছাত্রী বলতে কি বুঝায় তাও জানেনা। ইউজিসি ও মন্ত্রণালয় কর্তৃক প্রণীত নিয়মগুলো একটা উল্লেখযোগ্য নিয়মের কথা তারা বলেছে সেটা হলো পাবলিক বিশ্ববিদ্যালয়গুলো প্রয়োজনে লিখিত পরীক্ষার মাধ্যমে সংক্ষিপ্ত তালিকা করে সেখান থেকে প্রার্থীদের সাক্ষাৎকার নিয়ে শিক্ষক হিসেবে নিয়োগ দিতে হবে। বর্তমানে অধিকাংশ বিশ্ববিদ্যালয়ে শুধু সাক্ষাৎকার নিয়ে শিক্ষক নিয়োগ দেওয়া হয়। বাংলাদেশের অপেক্ষাকৃত নতুন পাবলিক বিশ্ববিদ্যালয়গুলোতে লিখিত পরীক্ষার মাধ্যমে সংক্ষিপ্ত তালিকা তৈরী নতুন না বরং এইটা অনেকদিন আগে থেকেই হয়ে আসছে। আর এই লিখিত পরীক্ষার নামে যে কি হয় সেই কেচ্ছাও সামাজিক যোগাযোগ মাধ্যম এবং অন্যান্য মাধ্যমে আমরা নানা সময় জেনেছি। এইতো গত দুইতিন দিন ধরে একটি বিশ্ববিদ্যালয়ের লিখিত পরীক্ষার প্রশ্নপত্র সামাজিক যোগাযোগ মাধ্যমে ঘুরে বেড়াচ্ছে। আমার দৃষ্টি আকর্ষণ করার জন্য অনেকেই আমাকে মেসেঞ্জার বা ইমেইল করে পাঠিয়েছেনও। সেটাই এখানে তুলে ধরতে চাই যাতে দেশের মানুষ বুঝতে পারে লিখিত পরীক্ষার নামে যে কি farce বা প্রহসন হয়। নোয়াখালী বিজ্ঞান ও প্রযুক্তি বিশ্ববিদ্যালয়ের এনভায়রনমেন্টাল সাইন্স এন্ড ডিজাস্টার ম্যানেজমেন্ট বিভাগের প্রভাষক/সহকারী অধ্যাপক পদে শিক্ষক নিয়োগ বাছাই পরীক্ষার ২০১৮ সালের একটি প্রশ্নপত্র। সময় ৩০ মিনিট। প্রথম প্রশ্ন ছিল "৭-ই মার্চের ঐতিহাসিক ভাষণের প্রেক্ষাপট ও গুরুত্ব আলোচনা করুন"! দ্বিতীয় প্রশ্ন "দেশরত্ন শেখ হাসিনা সরকারের পরিবেশ উন্নয়ন ও রক্ষায় গৃহীত পদক্ষেপ সমূহ সম্পর্কে আলোকপাত করুন"। আর তৃতীয় প্রশ্ন "Write a paragraph in English on "the declaration of independence" of Bangladesh"! এইরকম লিখিত পরীক্ষা দেওয়ার যাদের অভিজ্ঞতা আছে তাদের কাছ থেকে আগেও এইরকম প্রশ্নের কথাই শুনেছি। এইবার বলুনতো এইগুলো কি কোন বিশ্ববিদ্যালয়ের শিক্ষক নিয়োগের লিখিত পরীক্ষার প্রশ্ন নাকি দলীয় কর্মী নিয়োগের লিখিত পরীক্ষার প্রশ্ন? এই দেশটাতো উত্তর কোরিয়া হয়ে যায়নি যে কোন বিরোধী মত থাকতে পারে না। প্রশ্ন দেখে একজন যেকারো কাছে জলবৎ তরলং এর মত পরিষ্কার যে এই প্রশ্নগুলোর উত্তরে বর্তমান সরকারের গুনগান গাওয়া ছাড়া দ্বিমত করার সুযোগ নাই। আর যে গাইবে না তার নিয়োগের ফুলসেরাত পার হওয়াতো দূর কি বাত সে ওখানেই ধপাস। বিশ্ববিদ্যালয়ের পাঁচ বছর ধরে অনার্স মাস্টার্স ওই বিভাগের ছাত্রছাত্রীরা কি এইগুলো পড়েছে? এর মাধ্যমেই প্রমাণিত হয় মদের বিশ্ববিদ্যালয়গুলোতে শিক্ষক নিয়োগের নামে কিভাবে দলীয় কর্মী নিয়োগ করে আসছে। যেইসব বিশ্ববিদ্যালয়ে লিখিত পরীক্ষা নাই সেখানে ২০-৩০ মিনিটের একটি সাক্ষাৎকারের মাধ্যমে নিয়োগ দেওয়া হয়। সেখানে নিয়োগ বোর্ড এমনভাবে সাজানো হয় যাতে সেখানেও মূলত দলীয় কর্মীই নিয়োগ দেওয়া যায়। মন্ত্রণালয় কিংবা ইউজিসি কি এইসব জানেনা? খুব ভালো করেই জানে। দলীয় কর্মী নিয়োগ দেওয়ার জন্যই দলান্ধ শিক্ষকদের ভিসি হিসাবে নিয়োগ দেওয়া হয়। অর্থাৎ সরকার পরোক্ষভাবে (আসলে প্রত্যক্ষভাবে) চায় অন্য কোন দলের কেউ যেন শিক্ষক হতে না পারে। আমি নিশ্চিত সরকার বলে দেয়নি এমন ধরণের প্রশ্ন করতে। কিন্তু যেহেতু ভিসিরা দলীয়ভিত্তিতে নিয়োগ পায় সেহেতু তারা মনে করে দলকে সার্ভ করা তাদের একটি বড় দায়িত্ব। এর অর্থ দাঁড়ায় আমাদের সরকারেরা কখনো চায়নি আমাদের শিক্ষার মান উন্নত হউক। ছাত্রছাত্রীরা ভালো লেখাপড়ার পরিবেশ পাক। আমাদের মন্ত্রণালয় এবং ইউজিসি যদি সত্যি সত্যি বিশ্ববিদ্যালয়গুলোতে ভালো শিক্ষক নিয়োগ দিতে চাইতেন তাহলে বরং বলতেন শিক্ষক নিয়োগের নিয়োগ বোর্ডে ভিসি/প্রো-ভিসি থাকবে না। আর নিয়োগ বোর্ডে কেমন শিক্ষক থাকবেন বরং তার একটা গাইডলাইন বেশি প্রয়োজন ছিল। বর্তমানে উপাচার্যের একক ইচ্ছেয় নিয়োগবোর্ডের অধিকাংশ সদস্য নির্বাচিত হন। উপাচার্যদের এই একচেটিয়া ক্ষমতাই হলো বিশ্ববিদ্যালয়গুলোর ধ্বংসের মূল কারণ। মন্ত্রণালয় ও ইউজিসি প্রণীত অভিন্ন শিক্ষক নিয়োগের নীতিমালায় কিভাবে ব্রেইন ড্রেইনের বদলে ব্রেইন গেইন হতে পারে তার জন্য কোন সুপারিশমালা দেখলাম না। গত তিন বছর আগে ভারতের ইউজিসি একটি যুগান্তকারী সিদ্ধান্ত নিয়েছিল। সেটা হলো ওয়ার্ল্ড রেঙ্কিং-এ ৫০০-র মধ্যে আছে এমন বিশ্ববিদ্যালয় থেকে পিএইচডি থাকলে সরাসরি সহকারী অধ্যাপক। আমাদের দেশে এটাই করা উচিত ছিল। এইটা করলে দুটো কাজ হতো। ১. দলীয় কারণে কারো কৃপা কিংবা আক্রোশের শিকার হতে হতো না। ২. আমাদের ছাত্ররা যারা বিদেশে পিএইচডি করেছে বা করছে তারা দেশে চাকুরী পাওয়ার একটা আশা দেখতো এবং এতে তারা দেশে ফিরে আসতে উৎসাহিতবোধ করতো। সবাই হয়ত আসতো না কিন্তু ফিরে আসার সংখ্যা নিশ্চিত বৃদ্ধি পেত। আমাদের মন্ত্রণালয় কি বলল? বলল যার পিএইচডি আছে তাকে সহকারী অধ্যাপক হিসাবে সরাসরি নিয়োগ দেওয়া যাবে না। তার অন্তত ১ বছরের শিক্ষকতার অভিজ্ঞতা থাকতে হবে। শিক্ষকতার এই অভিজ্ঞতাটা এত divine বিষয় কেন? আমাদের এখানে অধ্যাপক হওয়ার জন্য ন্যূনতম ১২টি আর্টিকেলের কথা বলা আছে. সহযোগী অধ্যাপকের ক্ষেত্রে ৭টি। এখন একজন ফ্রেশ পিএইচডি ডিগ্রিধারীর যদি ভালো মানের ১২টি বা আরো বেশি আর্টিকেল থাকে তার জন্যও কি ১ বছরের শিক্ষকতার অভিজ্ঞতা লাগবে? মানে ১ বছরের শিক্ষকতার অভিজ্ঞতাকে কি কোনভাবে compensate করার উপায় নাই? Compensate করার উপায় না থাকলে ব্যতিক্রমী প্রার্থীকে আমরা কিভাবে উৎসাহিত করব, মূল্যায়ন করব? আমাদের কোন নিয়মেই ব্যতিক্রমী প্রার্থীকে মূল্যায়নের কোন দিকনির্দেশনা নাই। আর এইজন্যই দেশে ব্যতিক্রমী মেধাবী মানুষ'তৈরী হচ্ছে না। একই কথা বলা চলে অনার্স মাস্টার্স-এ সিজিপিএ নম্বরের ক্ষেত্রে। সিজিপিএ ৩.৫ কে compensate করার কোন পথ কি রাখা হয়েছে? বলতে পারতো কারো যদি উচ্চ মানের পিএইচডি ডিগ্রী থাকে বা ওয়ার্ল্ড রেঙ্কিং-এ ২০০-র মধ্যে থাকা বিশ্ববিদ্যালয় থেকে পিএইচডি থাকে এবং মান সম্পন্ন ১০ এর অধিক প্রকাশনা থাকে তাহলে তাকে বিবেচনা করা হবে। কেন আমরা নিয়মের ক্ষেত্রে এত রিজিড। তারও একটি কারণ আছে। আমাদের অতীত অভিজ্ঞতা খারাপ। এইসব ফাকফোকর দিলে এইটাকে নিয়োগবোর্ড abuse বা অপব্যবহার করবে। ভারতের আইআইএসসি ব্যাঙ্গালুরুতে গবেষক শিক্ষক নিয়োগ বোর্ডে আন্তর্জাতিক মানের বিদেশী সদস্য নিয়োগ দেওয়া হয়। শুধু তাই না। শিক্ষক /গবেষক নিয়োগের অনেক ধাপ পার হতে হয় যাতে খারাপরা ঝরে যায় বা টিকতে না পারে। যেহেতু শিক্ষকের মানই একটি বিশ্ববিদ্যালয়ের মান নির্ধারণ করে তাই শিক্ষক নিয়োগে নানা ছিদ্রের চালুনি ব্যবহার করা উচিত। এই নীতিমালার কোথাও পোস্ট-ডক অভিজ্ঞতাকে মূল্যায়নের কোন কথা বলা নেই। একটি ভালো মানের পিএইচডি-র একটি বড় লিটমাস টেস্ট হলো সে পোস্ট-ডক ফেলোশিপ পেয়েছিল কিনা। পোস্ট-ডকের নানা ক্যাটেগরি আছে। যেখানে পিএইচডি করেছে সেখানেই পিএইচডি-র পর গবেষণা চালিয়ে যাওয়া পোস্ট-ডক ফেলোশিপ না। পোস্ট-ডক ফেলোশিপ কেউ দয়া করে পায় না। পোস্ট-ডক থাকা অবস্থায় কেউ যদি ভালো মানের গবেষণাপত্র প্রকাশ করে থাকে তখন সেটাই হলো জয়টা যাচাইয়ের সবচেয়ে বড় লিটমাস টেস্ট। এইরকম যাচাই সাপেক্ষে শিক্ষকতার কোন অভিজ্ঞতা না থাকলেও কাউকে সরাসরি অধ্যাপক পদে নিয়োগ দেওয়া যায়। অন্তত সহযোগী অধ্যাপক পদেতো ভারতেই নিয়োগ দেয়। এই নীতিমালা পড়লে কি মনে হয় যে যারা এই নীতিমালা প্রণয়ন করেছে তারা দেশকে ভালোবাসে? এরাতো দেশের ভবিষ্যৎ প্রজন্মের ভবিষ্যৎ ধ্বংস করতে চাইছে। দেশটাকে যদি বাঁচাতে চান তাহলে এর বিরুদ্ধে আওয়াজ তুলুন। এই নিয়ম চালু হলে মৃতপ্রায় বিশ্ববিদ্যালয়গুলো একদম মরে যাবে।
 যেমনি নাচাও তেমনি নাচি পুতুলের কি দোষ। এইসব নাচানো বন্ধ করে লকডাউনে নিম্নআয়ের মানুষকে কি খাওয়াবেন সেইটা ভাবুন!
 "আকাশ আমায় ভরল আলোয়, আকাশ আমি ভরব গানে। সুরের আবীর হানব হাওয়ায়, নাচের আবীর হাওয়ায় হানে॥ ওরে পলাশ, ওরে পলাশ,. রাঙা রঙের শিখায় শিখায় দিকে দিকে আগুন জ্বলাস-" গানটা আমার খুবই পছন্দের একটি গান। সেই গানটি গেয়েছে আমার পছন্দের একজন মানুষ। যার নাম Sharmee Hossain এবং তার বন্ধুরা। গানটাতে তারা অন্যরকম একটা মাত্রা যোগ করেছে। শর্মীর কণ্ঠ আমার ভালো লাগে। তার সাথে আরো একটি মাত্রা হলো সবার গায়কী স্টাইল এবং বাঁশি। এই গানে বাঁশি আমাকে আমার প্রিয় আইরিশ ব্যান্ড Corrs এর কথা স্মরণ করিয়ে দেয়। এই গানের সাথে যারা জড়িত সবাইকে ধন্যবাদ। এটি একটি সৃষ্টিশীল উপস্থাপনা। 
 যখন করোনা শুরু হয় তখন আমাদের স্বাস্থ্যখাত যে কি বেহাল অবস্থা তা আমাদেরকে বুঝিয়ে দিয়েছে। সামান্য কিছু করোনা আক্রান্ত হয়ে হাসপাতাল, অক্সিজেন ও আইসিইউর দরকার পরলেই আমাদের নাই নাই শুরু হয়ে গিয়েছিল। খুব জানতে ইচ্ছে করে গত ১ বছরে সেই পরিস্থিতির উন্নতির আমরা কি কি পদক্ষেপ নিয়েছি। জনগণের কাছে স্বাস্থ্য মন্ত্রণালয়কে এর ব্যাখ্যা দিতে হবে। অবশ্য যদি তারা জনগণের সরকার মনে করে আরকি। করোনার খারাপ অবস্থা শুরু হতে না হতেই আইসিইউ নাই, অক্সিজেন নাই আবার সেই হাহাকার। করোনা একটু ভালো অবস্থায় যাওয়া মাত্রই এর ক্রেডিট নেওয়ার জন্য কি বড় বড় কথা! ভাপরে ভাপ। গতকালকের খবরের কাগজে ছিলো পাঁচটা হাসপাতালে ঘুরে মাকে অক্সিজেন দিতে না পেরে অক্সিজেনের অভাবে রোগী মারা গেল। দেখা গেছে মৃত মাকে ধরে কাঁদছে ছেলে। আরেকটু খারাপ হলে না জানি কি দেখতে হয় তাই ভাবছি। আমরা কিন্তু অনেক সময় পেয়েছিলাম। কিন্তু সময় পেয়েও একটা বছর কি চুলটা ছিড়লাম? আমাদের সক্ষমতা কতটুকু বাড়ালাম? নাকি করোনা আর আসবে না ভেবে পয়সা বাঁচালেন। বড় রাগ হচ্ছে। এখন আবার আমরা লকডাউনে যাচ্ছি। গতকালকেই মেডিক্যাল পরীক্ষা হলো, গতকালকেই হুজুরদের নামাজ শেষে প্রতিবাদ হলো, বই মেলা চলছে। আবার কল কারখানাও খোলা রাখার কথা বলা হচ্ছে। গতকাল আর আজকের ফারাকটা কি? কেন ঐসব বন্ধ করা হয়নি? আরেকটি কথা বলছি। লোকডাউন যেন ছুটি মনে না করা হয়। সরকারকে এইটাও মাথায় রাখতে হবে। এই বাঙালি এইটাকেও উৎসব বানিয়ে ঈদ উৎসবের মত করে ঢাকা ছাড়তে পারে। সেই ক্ষেত্রে এই করোনা যদি ছোট শহরে ছড়ায় ডিসাস্টার হয়ে যেতে পারে। তাই ভাবিয়া করিও কাজ করিয়া ভাবিও না। সরকারকে বললাম আরকি। PS: একই সাথে নিম্ন আয়ের মানুষদের কিভাবে সহায়তা দেওয়া যায় এইটাও যেন ভুলে না যাই।
 আজ শনিবার তাই সকালে একটু বেশিক্ষন হাঁটাহাঁটি করে বাসায় ফিরছিলাম। পথে রাস্তার ধারে আন্তনগর বাস স্ট্যান্ডের পাশে চায়ের একটি ষ্টল। ওখানে চা খাচ্ছে আর গল্প করছে। ওটা ঠিক চা স্টল না। ছোটখাটো একটি পান বিড়ির দোকান সাথে চা কলা নাস্তাও বিক্রি করে। তো ওরা বলছিল "গরিব মানুষ যারা পরিশ্রম করে রোজগার করে খায় তাগো করোনা নাই। শুনছেন কোন গরিব করোনায় মারা গেছে? করোনা, হার্ট এটাক, ডায়াবেটিস এইগুলা হলো বড়োলোকের অসুখ যারা পরিশ্রম করে টাকা কামায় না। তাহলে ওদের অসুখের জন্য আমগো কাম কাজ বন্ধ থাকবো কেন? আমগো কেন মাস্ক পরতে হইবে"। একটি দেশের জনসংখ্যার বড় একটি অংশের যদি এই অভিমত হয় তাহলে কি করবেন? আর তাদেরকেই বা দোষ দিবেন কিভাবে? সম্ভবত এটাই তাদের observation! তারা টিভি পত্রিকা এবং সামাজিক যোগাযোগ মাধ্যমে সর্বত্র শুধু বড়লোক যারা করোনা আক্রান্ত হচ্ছে বা মারা যাচ্ছে তাদের ছবিই দেখছে। তারা আরো দেখছে গরিব দেশের বড়লোকরা মারা যাচ্ছে। আর যেহেতু গরিব দেশে বড়লোক কম তাই আনুপাতিক হারে গরিব দেশে করোনায় মারাও যাচ্ছে কম। ধনী দেশে প্রায় সবাই আমাদের বড়লোকদের মত ধনী তাই ওখানে মারাও যাচ্ছে বেশি। এইরকম ভাবনার মানুষদেরকে আপনি স্বাস্থ্যবিধি মানাবেন কিভাবে? বিষয়টা তলিয়ে দেখে ভাবার দরকার আছে। প্রকট ধনী-গরিবের বৈষম্যের এক নিদারুন চিত্র এটি।
 "বাংলাদেশিদের ঢোকা নিষিদ্ধ করছে যুক্তরাজ্য" করোনা সংক্রমণ বেড়ে যাওয়ায় বাংলাদেশ, পাকিস্তান, কেনিয়া ও ফিলিপাইনের নাগরিকদের যুক্তরাজ্যে প্রবেশ নিষিদ্ধ হতে যাচ্ছে। ভারতেও কিন্তু সংক্রমণ একইভাবে বাড়ছে কিন্তু ভারতের নাম এই লিস্টে নাই। দুর্বল হলে এটাই সাইন্স। তাদের যখন খারাপ অবস্থা তখনও আমরা তাদের ঢুকতে দিয়েছি। তাদের থেকে তাদের স্ট্রেইন দ্বারা আমরা এখন তাদের অবস্থার দিকে যাচ্ছি। এর নাম ব্রিটিশ। গতবছর ইতালি ফেরতদের কোয়ারান্টিনে না নিয়ে নিজ দায়িত্বে হোম কোয়ারান্টিনে পাঠিয়েছিলাম। এইবার যুক্তরাজ্য থেকে ফেরতদের প্রথমদিকে তাও করিনি। এর উপর গত কয়দিনে মোদির বাংলাদেশ সফর নিয়ে রাজনৈতিক প্রোগ্রাম, মেডিকেলের ভর্তি নিয়ে আজকের কয়েকটা ছবি যা দেখলাম তাতে আমরা যে কত বলদ তা আবার প্রমান দিলাম। একজন পরীক্ষার্থীর সাথে দুইজন তিনজন কেন আসতে হবে? বিমানবন্দরে স্বজনদের বিদায় দিতে ১০ জন কেন যেতে হবে? পৃথিবীর কোথাও দেখবেন যে একজনকে বিদায় বা receive করতে এত মানুষ যেতে? আমর স্ত্রী কন্যারা ইতালি গেলে আমাদের রিসিভ কেবল ওর বাবা নাহয় মা আসে। তও আসে কারণ আমাদের গাড়ি লাগবে। আবার বিদায় দেওয়ার সময়ও একজনই আসে। ছবিটা দেখে সভ্য কোন মানুষ কল্পনাও করতে পারবে যে দেশে করোনা পরিস্থিতি ভয়াবহ আকার ধারণ করছে? এইজন্যই বলি আগে মানুষকে সত্যিকার শিক্ষায় শিক্ষিত করুন তাহলে এইসব অনেক কিছুই by default ম্যানেজ হয়ে যাবে। উন্নত মানুষ ছাড়া উন্নয়ন হয় না।
 প্রতারণা বাংলাদেশের প্রায় প্রতিটি সেক্টরেই কম-বেশি ছিল। কিন্তু এলার্মিং বিষয় হলো এর মাত্রা কন্সিস্টেন্টলি বাড়ছে। অন্যান্য সকল ক্ষেত্র শেষে এর ধাক্কা একাডেমিতেও এসে লেগেছে। এইবার একদম একাডেমিয়ার প্রাণ গবেষণাতেও এর ধাক্কা বেশ ভালোভাবেই লেগেছে। আসলে এটি অনেক আগে থেকেই ছিল কিন্তু আমরা টের পাইনি বা পাত্তা দেইনি। ২০১২ সালে পদার্থবিজ্ঞান, গণিত এবং কম্পিউটার সাইন্সের সর্ববৃহৎ open-access ইলেকট্রনিক প্রি-প্রিন্ট আর্কাইভে (arxiv.org যা পিয়ার রিভিউইড না) এই নিয়ে একটি আর্টিকেল প্রকাশিত হয় (কমেন্ট থ্রেডের প্রথম কমেন্টে লিংক)। সেই আর্টিকেলে কেবল ১৯৯১ সাল থেকে ২০১২ সাল পর্যন্ত শুধুমাত্র ওই আর্কাইভে প্রকাশিত আর্টিকেলগুলোর গবেষণা করে দেখা গেছে গবেষণায় প্রতারণার দায় যে স্বল্প কয়টি দেশের নাম উঠে এসেছে সেখানে আমার জন্মভূমি সোনার বাংলাদেশও আছে। যেই দেশগুলোর নাম এসেছে সেগুলো হলো Bangladesh, Belarus, Bulgaria, Colombia, Cyprus, Egypt, Iran, Jordan, Kazakhstan, Kyrgyzstan, Latvia, Luxembourg, Micronesia, Moldova, Pakistan, Saudi Arabia, Uzbekistan! একটু খেয়াল করলেই বোঝা যায় এখানে অধিকাংশ দেশই মুসলিম প্রধান দেশ। তবে এই দেশগুলোর চেয়ে আরো বেশি এগিয়ে যে তিনটি দেশ সেই দেশগুলো হলো চীন ভারত এবং তুরস্ক। বাংলাদেশে তেমন গবেষণা হয় না বললেই চলে। সেই স্বল্পসংখ্যক গবেষণা যতটুকু হয় সেটা দিয়েই আমরা প্রতারণার দিক থেকে শীর্ষ দেশের তালিকায় নাম লেখিয়ে ফেলতে সক্ষম হয়েছি। আমরা কত সক্ষম এইবার বুঝুন। বাংলাদেশ থেকে যত জার্নাল প্রকাশিত হয় সেগুলোর globally access থাকতো আর সেগুলোকেও যদি ডাটা এনালাইসিসে অন্তর্ভুক্ত থাকতো তাহলে কিযে হতো ভাবলেই গা শীতল হয়ে যায়। এতক্ষনতো ২০১২ সাল পর্যন্ত প্রকাশিত আর্টিকেল নিয়ে বললাম। আমি নিশ্চিত এখন কেউ যদি ২০২০ পর্যন্ত প্রকাশিত আর্টিকেল নিয়ে একইরকম গবেষণা করে তাহলে বাংলাদেশের নামটা আরো জোরেসোরে আসতো। আগেতো শুধু কিছু অসাধু শিক্ষক/গবেষকদের মাঝে সীমাবদ্ধ ছিল। এখন আমাদের দেশে এইটা আন্ডার গ্রাজুয়েট লেভেল পর্যন্ত বিস্তৃতি লাভ করেছে। যেহেতু এখন আন্ডার গ্রাজুয়েট লেভেলের ছাত্ররাও গবেষণা করছে তাই এদের একটা অংশ যে বড়দের মত হবে এটাই স্বাভাবিক। গানের শিল্পী হওয়া, বাদ্যযন্ত্রী হওয়া, আইনবিদ হওয়া, গবেষক হওয়া ইত্যাদি হঠাৎ করে কোন রকম গুরুর সান্নিধ্য ছাড়া হয় না। তাছাড়া এইসব হওয়ার আগে একটা শিক্ষানুবিস phase থাকে। এইসব হওয়ার আগে শিখতে হয়। গবেষক হওয়ার ক্ষেত্রেও ঠিক তাই। তবে সব কিছুর যেমন ব্যতিক্ৰম থাকে এই ক্ষেত্রেও ব্যতিক্ৰম আছে। ব্যতিক্রমটা কেবল ব্যতিক্রমী মানুষদের জন্যই খাটে। সেই জন্যই দেখা গেছে ইউরোপ আমেরিকায় আমাদের ছাত্রছাত্রীরা যখন পিএইচডি করতে যায় সেখানে পিএইচডি শুরু করার পরও অন্তত তিন বছর কোন আর্টিকেল হয় না (যদি হয় সেটা ব্যতিক্ৰম)। কারণ এই সময়টা তারা শেখে। কার্বাইড দিয়ে আম কলা পাকানো যায়, গবেষক বানানো যায় না। হয়ে যায় প্রতারক ইঁচড়েপাকা। আমার শিক্ষকতা জীবনের প্রথমকার ছাত্র তার পিএইচডি কালে অর্থাৎ প্রায় ৭ বছরে ১টি পেপার প্রকাশ করেছিল। সে এখন বলা যেতে পারে বাংলাদেশের ইয়ংদের সবচেয়ে ভালো মেধাবী গবেষক। তার প্রচুর আর্টিকেল পদার্থবিজ্ঞানের সবচেয়ে বনেদি জার্নাল ফিজিক্যাল রিভিউ লেটার্স সহ অন্যান্য ভালো ভালো জার্নালে প্রকাশিত হয়েছে। পিএইচডি-র পর পরই পোস্ট-ডক পায় এবং তখন প্রতিবছর একাধিক ফিজিক্যাল রিভিউ লেটার্স আর্টিকেলসহ ৬ থেকে ৭টি আর্টিকেল প্রকাশ করেছে। বর্তমানে তার আর্টিকেল সংখ্যা এবং সাইটেশন দুটোই ঈর্ষণীয়। তো যা বলছিলাম। প্রথমে শিখতে হয়। আমাদের জীবনের বয়সের নানা phase থাকে। যেমন ভাষা শিক্ষাটা ১ থেকে ৫ কিংবা ১০ বছরের মধ্যেই হতে হয়। এরপর ৩০ বছর পর ইংল্যান্ড আমেরিকায় গিয়ে আরো ৩০ বছর থাকলেও ইংরেজি ওদের মত করে বলতে পারব না। গবেষনাটাও ঠিক এইরকম। শেখার সময় প্রচুর পড়তে হয়। পড়তে পড়তে একটা সময় আসে যখন মানুষ সৃষ্টিশীল হয়ে যায়। তখনই গবেষক হওয়া যায়। তারপরও অনেকের জন্য একজন গুরু বা সুপারভাইজর লাগে। যার সাথে কাজ করে আর্টিকেল কিভাবে লিখতে হয়, সাইটেশন কিভাবে করতে হয়, সততা কিভাবে বজায় রাখতে হয় ইত্যাদি শিখতে হয়। মানুষ এইজন্যই পিএইচডি করে একজন সুপারভাইজরের অধীনে। এটাই নিয়ম। ব্যতিক্রমী মানুষের জন্য নিয়মের ব্যতিক্ৰম থাকতে অবশ্যই পারে। শিক্ষক বা গবেষক যখন প্রতারক হয় বুঝতে হবে সেই দেশ বা জাতি ধ্বংসের দিকে ধাবিত হচ্ছে। কারণ এইটা ভবিষ্যত প্রজন্মকে নষ্ট করার আশংকা সৃষ্টি করে। আমাদেরকে দ্রুত এই থেকে মুক্ত হওয়ার শপথ নিতে হবে এবং একই সাথে বর্তমানে যারা আছে তাদেরকে কঠোর শাস্তির আওতায় আনতে হবে। ইদানিং আর্টিকেল প্রকাশ আর সাইটেশন কমানোর একটা এক্সিলারেটেড ট্রেন্ড লক্ষ করছি। যেনতেনভাবে কিছু একটা পাবলিশ করে রাতারাতি তারকা বনে যাওয়া। এইটা ডেঞ্জারাস ট্রেন্ড।
 ‘বাংলাদেশ অসাম্প্রদায়িক দেশ স্বীকার করতে লজ্জা হয়। আমরা যে আওয়ামী লীগকে এখন ক্ষমতায় দেখছি এটা বঙ্গবন্ধুর আদর্শের দল নয়। এটা সাম্প্রদায়িকতার কাছে, ধর্মান্ধতার কাছে, আত্মসমর্পণকারী দল।’ - আব্দুল গাফ্ফার চৌধুরী। ঠিক এই কথাগুলিই আমি দুইদিন আগে বলেছি। আমি অনেক ছাত্রলীগ, যুবলীগ এবং নীল দল করা শিক্ষকদের চিনি বা দেখি যাদের মধ্যে অসাম্প্রদায়িক চেতনা সম্পূর্ণ অনুপস্থিত। আব্দুল গাফ্ফার চৌধুরীর লেখা একুশের গান একটি অমর সৃষ্টি। মাঝে অনেক কথাই প্রবাসে থেকে লিখেছেন যা আমার পছন্দ হতো না। তবে আজকের কথাটি অনেকটা সত্যের কাছাকাছি। বর্তমান আওয়ামীলীগের এই অবস্থায় আসার পেছনে উনার একনিষ্ট সাপোর্টও কম দায়ী না। আওয়ামীলীগের এই আদর্শচ্যুতিতো একদিনে ঘটেনি। আন-কন্ডিশনাল সাপোর্ট না দিয়ে যদি আওয়ামীলীগকে সঠিক পথে রাখার জন্য লিখতেন তাহলে হয়ত তাকে আজকে এই পরিণতি দেখতে হতো না। একটি দলের আদর্শ সাপোর্টার তারাই যারা শুদ্ধ সমালোচনা করে। আব্দুল গাফ্ফার চৌধুরী আরো বলেন "‘শাল্লায় আর নাসিরনগরে বা রামুতে সংখ্যালঘুদের ওপর যে নিপীড়ন হচ্ছে এটা শুধু ধর্মের জন্য না, সম্পত্তির জন্য নারীর দেহের জন্য। কারণ সংখ্যালঘু সম্প্রদায়ের সম্পত্তি এবং নারীরা হচ্ছে সবচাইতে সহজলভ্য জিনিস এখন আমাদের সমাজে। এটা যতক্ষণ পর্যন্ত দূর করা না যাবে, এদেরকে মালাউন বলার প্রবণতা দূর করা না যাবে, এদেরকে সমান নাগরিক ইক্যুয়াল রাইটস না দেওয়া যাবে ততদিন পর্যন্ত বাংলাদেশ স্বাধীন হয়েছে বা বাংলাদেশ একটি অসাম্প্রদায়িক দেশ একথা স্বীকার করতে আমার লজ্জা হবে।’ 
 শিক্ষা ও গবেষণা যে কত গুরুত্বপূর্ণ তা এই প্যান্ডেমিক এসে আরো বেশি করে বুঝিয়ে দিচ্ছে। এরই আলোকে এইবার আমেরিকার প্রেসিডেন্ট জো বাইডেন ঘোষণা করছেন যে এইবার তারা জিডিপির ২% গবেষণায় বরাদ্দ দিবেন। মানে জিডিপির ২% কেবল গবেষণায় বরাদ্দ! আর আমরা গোটা শিক্ষা আর নামমাত্র গবেষণা, প্রযুক্তি খাত, আমলাদের বিদেশে ট্রেনিং খাত ইত্যাদি সব মিলিয়ে জিডিপির ২% বরাদ্দ দেই। তাহলে এইবার বুঝুন আমরা কিভাবে একটা টেকসই উন্নত জাতিতে পরিনত হব? সেইজন্যই দেখা যায় স্মার্টফোন ব্যবহারে এনালগ নেপালেরও পেছনে ডিজিটাল বাংলাদেশ। কেবলই কি স্মার্টফোন ব্যবহারে? ইন্টারনেট, মোবাইল ডাটার গতির দিক থেকেও বাংলাদেশে পৃথিবীতে একদম তলানিতে। এমনকি ইথিওপিয়া কিংবা সোমালিয়ারও নিচে। আরো আছে। স্ত্রী নির্যাতনের হারে বিশ্বে চতুর্থ বাংলাদেশ। নলেজ ইনডেক্সেও বাংলাদেশ দক্ষিণ এশিয়ার তলানিতে। শিক্ষার মানের দিক থেকেও বাংলাদেশ দক্ষিণ এশিয়ার তলানিতে। গবেষণায় বাংলাদেশের অবস্থান বিশ্বে একদম শেষের দিকে। Global Passport Power Rank-এও বাংলাদেশ তলানিতে। অর্থনৈতিক কার্যক্রমে নারীর অংশগ্রহণে দক্ষিণ এশিয়ায় সবচেয়ে নিচে বাংলাদেশ! গত ৫০ বছরে বাংলাদেশ অনেক ক্ষেত্রে সত্যিই এগিয়েছেও অনেক। যেমন নারী শিক্ষা, নারীর কর্মসংস্থান, জনশক্তি রফতানি, প্রবাসী আয়, শিশু মৃত্যু ইত‍্যাদি বেশকিছু ক্ষেত্রে যেমন অনেক সাফল‍্য এসেছে তেমনি অনেক ক্ষেত্রে অবনতিও হয়েছে অনেক। যেইসব ক্ষেত্রে আপাত সাফল্য এসেছে সেগুলোর কোনোটিই আসলে টেকসই সাফল্য না। আজ যদি মধ্যপ্রাচ্যের দেশগুলো বাংলাদেশ থেকে অদক্ষ শ্রমিক নেওয়া বন্ধ করে দেয়, ইউরোপ আমেরিকার দেশগুলো যদি গার্মেন্টসের বিকল্প বাজার খুঁজে পায় তাহলেই আমাদের অনেক সাফল্যে একদম ধস নামবে। একটি দেশের টেকসই উন্নয়ন তখনই সম্ভব যখন উন্নয়ন যারা ঘটাবে তারা উন্নত মানের হবে। আর উন্নত মানের মানুষ হওয়ার একমাত্র মাধ্যম হলো শিক্ষা। একটি দেশের অধিকাংশ মানুষ যদি মানসম্পন্ন বিজ্ঞানমনস্ক শিক্ষায় শিক্ষিত না হয় সেই দেশের সমস্যার কোন অন্ত থাকবে না। সমস্যাগুলো পেনপেনানির মত লেগেই থাকবে। দলে দলে মারামারি, ছাত্রে ছাত্রে মারামারি, গ্রামে গ্রামে মারামারি ইত্যাদি প্রিমিটিভ আচরণ আমাদেরকে প্রতিদিন সংবাদপত্রে পড়তে হয়। তাই জিডিপি ন্যূনতম ৫.৫% শিক্ষা ও গবেষণায় বরাদ্দ আমেরিকার চেয়ে আমাদের বেশি জরুরি। কিন্তু আমাদের সরকারগুলো ইচ্ছে করেই দেয় না। কারণ তারা জানে জনগণ শিক্ষিত হয়ে গেলে তাদের নিয়ে তারা খেলতে পারবে না। 
 এইমাত্রই জানতে পারলাম ঢাকা বিশ্ববিদ্যালয়ের নৃবিজ্ঞান বিভাগের সহকর্মী Raasheed Mahmood আমাদের মাঝে আর নাই। কতবার যে ফোনে কত বিষয়ে কথা হয়েছে! কত স্মৃতি। এমন সদাহাস্যময় একজন তরতাজা মানুষ এমনিভাবে নাই হয়ে যাবে? বিশ্বাস করতে পারছি না। মনে হচ্ছে হঠাৎ করে সব লন্ডভন্ড হয়ে যাচ্ছে। তাঁর পরিবারকে কি ভাষায় সমবেদনা জনাব?
 গত কয়েকদিনে দেশে যা ঘটে গেল তা থেকে মনে কেবল একটি কথাই ফিরে ফিরে আসছে সেটা হলো: এই দেশকে ধ্বংস করিবে যে গোকুলে বাড়িছে সে। যা দেখছি তাতে কেবল মনে হচ্ছে দেশে ৪৭ এর চেতনা ফিরে আসছে আর ৭১ এর চেতনা ফিকে হয়ে আসছে। আজকের বাংলাদেশ দেখে মনে হচ্ছে ৫২-তে যদি এই বাংলাদেশ থাকতো হয়তো বাংলাকে রাষ্ট্র ভাষা হিসাবে পেতাম না। সব কিছু দেখে মনে হয় পাকিস্তান আফগানিস্তান হবার আর কত দেরি পাঞ্জেরী? বিএনপি জামাতকে ঠেকাতে গিয়ে হেফাজতকে তেলিয়ে আওয়ামীলীগের সেন্টার অফ গ্র্যাভিটি ডান দিকে শিফট হয়েছে। আওয়ামীলীগ, ছাত্রলীগ বা যুবলীগ করা অনেকের সাথে কথা বললেও শিফট যে হয়েছে তা বোঝা যায়। বর্তমান আওয়ামীলীগ আর বঙ্গবন্ধুর আওয়ামীলীগে এক সমুদ্র পার্থক্য। মনে আছে আফগানিস্তানে যখন মোল্লারা ক্ষমতা দখল করল তখন প্রথমেই গুড়িয়ে দিল হাজার বছরের ঐতিহ্য বৌদ্ধ মূর্তি। তারপর আক্রমন আসলো নারীদের উপর। তাদেরকে স্কুল, কলেজ, অফিস থেকে ঘরে বন্দি করলো। মাত্র কয়েকদিন আগেও বেশ কয়েকজন কর্মজীবী নারীকে হত্যা করল। তাদের অপরাধ তারা চাকুরী করত। হেফাজতও একই চিন্তার ধারক। তারাও মনে করে নারীদের পড়াশুনার দরকার নেই। অথচ এইটা প্রমাণিত সত্য যে নারীদের ঘরে বন্দি রেখে কোন দেশ আগাতে পারেনা। নারীরা কি পারেনা? এরা ডাক্তার নার্স হয়ে মানুষের সেবা করছে, এরা বিজ্ঞানী হচ্ছে, শিক্ষক হচ্ছে, মা হয়ে সন্তান মানুষ করছে আবার একই সাথে ঘরও দেখছে। এই ভাবনার একটি গোষ্ঠীকে আস্কারা দিলে কি হয় তা এইবার ভালো করেই বুঝিয়ে দিল। ওস্তাদ আলাউদ্দিন খাঁ হলেন আমাদের গর্ব। কেবল বাংলাদেশের না গোটা উপমহাদেশের জন্য গর্ব। সেই গর্বের জায়গাটা পর্যন্ত তারা গুড়িয়ে দিল। এরা গান বাজনা পছন্দ করে না। এরা শিল্প সাহিত্য পছন্দ করে না। এরা বিজ্ঞান পছন্দ করে না। এরা নারীশিক্ষা পছন্দ করে না। এই ধারার মানুষ যখন একটি দেশে বেড়ে যায় তখন বলা যায় দেশ পশ্চাদমুখী হচ্ছে।
 একটি সভ্য দেশের পাবলিক বাস কেমন হয় দেখুন। পাশে আমাদেরটাও দেখুন। ৫০ বছরেও ন্যূনতম একটি সভ্য পাবলিক ট্রান্সপোর্ট পেলাম না। কলকাতার বাস সার্ভিসও আমাদের চেয়ে ঢের বেশি ভালো।
 সবাইকে দ্বিতীয় ডোজ দেওয়ার মত যথেষ্ট টিকা নেই: সেব্রিনা ফ্লোরা দ্বিতীয় ডোজ নিশ্চিত না করে প্রথম ডোজ দিল কেন?
 ‘প্রফেসর ইমেরিটাস’ বেসরকারি বিশ্ববিদ্যালয়ের জন্য নয়: ইউজিসি এইরকম সিদ্ধান্ত কিভাবে নেয়? এর চেয়ে বলে দিন বেসরকারি বিশ্ববিদ্যালয় আসলে বিশ্ববিদ্যালয় নয়। অন্য কোন একটা নাম দিন। বেসরকারি বিশ্ববিদ্যালয় খোলার পারমিশন দিবেন কিন্তু বিশ্ববিদ্যালয়কে বিশ্ববিদ্যালয়ের মত হতে দিবেন না। কেন? কেন পাবলিক এবং প্রাইভেট বিশ্ববিদ্যালয়ের এমন বিভাজন? প্রফেসর এমেরিটাস করতে আপনারা ফিল্টার করতে পারেন, কন্ডিশন দিতে পারেন কিন্তু ‘প্রফেসর ইমেরিটাস’ বেসরকারি বিশ্ববিদ্যালয়ের জন্য নয় এমন সিদ্ধান্ত নিতে পারেন না। প্রাইভেট বিশ্ববিদ্যালয় পিএইচডি ডিগ্রী দিতে পারবে না বলেও নির্দেশনা দিয়েছেন। একটা বিশ্ববিদ্যালয় যদি পিএইচডি ছাত্র না নেয় তাহলে গবেষণা হবে কিভাবে? গবেষণা না হলে নতুন জ্ঞান সৃষ্টি হবে কিভাবে? আর যেই প্রতিষ্ঠানে নতুন জ্ঞান সৃষ্টির পথ রুদ্ধ করে রাখবেন তাকে বিশ্ববিদ্যালয় নাম দেন কিভাবে? দুইদিন আগে যেই পাবলিক বিশ্ববিদ্যালয় জন্মেছে তাকেও পিএইচডি ডিগ্রী দেওয়ার ক্ষমতা দিলেন আর সেরা প্রাইভেট বিশ্ববিদ্যালয়কেও পিএইচডি ডিগ্রী দেওয়ার ক্ষমতা দিলেন না। এইটা কিছু হলো? এইসব যেন হাত পা বেঁধে সাঁতার কাটতে বলা।
 সাংবিধানিকভাবে ধর্মনিরেপক্ষ দেশে, নিরপেক্ষ নির্বাচনের মাধ্যমে নির্বাচিত ধর্মান্ধ নেতা আমার ব্যক্তিগতভাবে যতই অপছন্দের হউক আমার দেশে তাকে স্বাগতম। ভারতের প্রধানমন্ত্রী কে হবে সেইটাতো আমি নির্বাচন করব না। সেইটা তাদের জনগণই নির্বাচন করবে। যদিও আমরা স্বাধীনতার ৫০ বছর পরও তাদের মত একটি নিরপেক্ষ নির্বাচন পর্যন্ত করতে পারিনা। খোদ ভারতেইতো বিশাল জনগুষ্টি আছে যারা তাদের প্রধানমন্ত্রী মোদিকে পছন্দ করে না। মোদির আগমনের বিরোধিতা করে প্রতিবাদ করার চেয়ে আরো অনেক বড় বড় প্রতিবাদ করার ইস্যু আমাদের রয়ে গেছে। সেইসব ইস্যুতে বরং শক্তি ব্যয় করা উচিত। তবে কেউ গণতান্ত্রিকভাবে তার আগমনের বিরোধিতা করে প্রতিবাদ করতে চাইলে তাদের সেই অধিকারও আছে। এইটাকে কেন্দ্র করে সরকারি দলের ছাত্র ও যুব নেতাদের দিয়ে মারামারিতে লিপ্ত করানো, পুলিশ দিয়ে ধরপাকড় কোন সভ্য সমাজের লক্ষণ না। প্রতিবাদ করার অধিকার খর্ব করতে দেখলে মনে হয় আমরা এখনো স্বাধীনতা পাইনি। ঘটা করে এত আয়োজন সব অর্থহীন লাগে। সবই কেবল কসমেটিক লাগে। পৃথিবীর অনেক দেশের রাষ্ট্র প্রধান অন্য দেশে গেলে সেখানে তার বা তার দলের কিংবা দেশের অতীত কোন কর্মকান্ডের জন্য কেউ প্রতিবাদ করলে সেটা করতে দেওয়া হয়। এই দেওয়াটাই হলো গণতন্ত্রের সৌন্দর্য। এই দেওয়াটাই হলো সভ্যতার লক্ষণ। কি ক্ষতি হয় কেউ কেউ প্রতিবাদ করলে?
 আজ ২৬-শে মার্চ। আজ বাংলাদেশের স্বাধীনতার ৫০ বছর পূর্তি। এই মুহূর্ত সেইসব বীর যোদ্ধা যারা তাদের জীবন বাজি রেখে যুদ্ধে ঝাঁপিয়ে পরে জীবন দিয়েছেন, যারা আমাদের সুন্দর ভবিষ্যতের কথা ভেবে নিজের ভবিষ্যতের কথা না ভেবে যুদ্ধ করতে গিয়ে আহত হয়েছেন সেইসব বীর মুক্তিযোদ্ধারা যাঁরা আজো বেঁচে আছেন তাদের সকলকে সশ্রদ্ধচিত্তে স্মরণ করছি। তাঁরা সে সময়ে ঐটুকু সাহস এবং স্যাক্রিফাইস করেছিলেন বলেই আজ আমরা স্বাধীন। বঙ্গবন্ধু শেখ মুজিবর রহমান সেই ডাক দিয়েছিলেন বলেই আজ আমরা স্বাধীন। চারনেতা বলিষ্ট নেতৃত্ব নেতৃত্ব দিয়েছিলেন বলেই আমরা স্বাধীন। বঙ্গবন্ধুর ডাকে হাজারো বাঙালি ঝাঁপিয়ে পড়েছিল বলেই আজ আমরা স্বাধীন বাংলাদেশ পেয়েছি। সেই সময় আমি কেবল ৬ বছরের শিশু বা বালক। কিছু কিছু স্মৃতি আজো চোখে ভাসে। দেশের ৫০-তম জন্মদিন দেখে যেতে পারাটা আমাদের জন্য এক বিরাট প্রাপ্তি। দেশের শততম জন্মদিনটা দেখে যাওয়ার বাসনাটাও পুষে রাখছি। আজ যেমন আনন্দের দিন তেমনি আজ হিসেব মিলানোর দিনও। দিন শেষে, সকল আনন্দ উৎসব উদযাপন শেষে এক কোনে নীরবে বসে একটু হিসাবটা মিলিয়ে দেখবেন। ঠিক যেইসব কারণে আমাদের মুক্তিযোদ্ধরা আত্মত্যাগ করেছিলেন, যুদ্ধ করতে গিয়ে পঙ্গুত্ব বরণ করেছিলেন আমরা কি তা অর্জন করতে পেরেছি? আমরা কি একটা শোষণমুক্ত বাংলাদেশ গড়তে পেরেছি? আমরা আমাদের সন্তানদের জন্য সুন্দর ভবিষ্যত গড়ার জন্য যেই শিক্ষা ব্যবস্থা দরকার তা করতে পেরেছি? আমরা কি ধনী-গরীবের বৈষম্য কমাতে পেরেছি নাকি বাড়িয়েছি অনেকগুন? আমরা কি বলতে পারার স্বাধীনতা, লিখতে পারার স্বাধীনতা, চিন্তার স্বাধীনতা পেয়েছি? আমরা কি যুব সমাজের জন্য যথেষ্ট চাকুরীর ব্যবস্থা করতে পেরেছি? আমরা কি শিক্ষা ও স্বাস্থ্যে উন্নতি করতে পেরেছি? এইসব প্রশ্ন করুন আর অপ্রাপ্তি থাকলে সেইসব অর্জনের জন্য যা প্রয়োজন তা করুন। নইলে ঋণ পরিশোধ করবেন কি করে? এই প্রশ্নগুলো না করে কেবল আনন্দটুকু করলে মুক্তিযোদ্ধাদের সাথে বিশ্বাসঘাতকতা হবে। মুক্তির যুদ্ধ কিন্তু একটি চলমান প্রক্রিয়া যা তারা শুরু করে গিয়েছেন তা জারি রাখা সকলের পবিত্র দায়িত্ব। "কি দেখার কথা কি দেখছি? কি শোনার কথা কি শুনছি? কি ভাবার কথা কি ভাবছি? কি বলার কথা কি বলছি? তিরিশ (পড়ুন পঞ্চাশ) বছর পরেও আমি স্বাধীনতাটাকে খুঁজছি।।"
 বাংলাদেশের সরকারি স্কুল কলেজগুলো যতদিন মন্ত্রণালয়ের অধীনে থাকবে ততদিন শিক্ষার অধঃপতন চলতেই থাকবে। এদের কারণে বিসিএস শিক্ষা ক্যাডার সবচেয়ে অবহেলিত। এদের বদলি প্রমোশন ইত্যাদি সবকিছুই করে বিসিএসেরই আরেক ক্যাডার যারা তাদেরই হয়ত সহপাঠী এবং একই বিসিএসে হয়ত নিয়োগ পেয়েছে। বিসিএস প্রশাসনের মানুষগুলো নিজেদের বিসিএসে শিক্ষা ক্যাডারদের চেয়ে বেশি মেধাবী ভাবেন আর সমস্যার মূল এখানেই। অথচ শিক্ষা ক্যাডারই হওয়া উচিত বেশি মেধাবীদের জায়গা। বিসিএস শিক্ষা ক্যাডারকে অন্যান্য ক্যাডার থেকে আলাদা করে এর নিয়োগ প্রক্রিয়া সম্পূর্ণ ভিন্ন করতে হবে। কেবল মাস্টার্স পাশ দিয়ে ৩০ বছরের বয়স সীমা বেঁধে দিয়ে প্রভাষক নিয়োগ দিলেই হবে না। কারণ আমাদের কলেজগুলো এখন আর শুধুই উচ্চ মাধ্যমিক পড়ায় না। প্রায় সব কলেজেই অনার্স মাস্টার্স আছে। তাই সেখানে পিএইচডি ডিগ্রীধারীদের নিয়োগের পথও সুগম করতে হবে। তার জন্য পিএইচডি ডিগ্রীধারীদের সহকারী অধ্যাপক এবং উচ্চতর অভিজ্ঞতা যাদের আছে তাদের সরাসরি সহযোগী অধ্যাপক বা অধ্যাপক পদে নিয়োগেরও সুযোগ সৃষ্টি করতে হবে। সেই জন্য ডিগ্রী ও অভিজ্ঞতার আলোকে বয়স সীমা নতুন করে নির্ধারণ করে আলাদা পরীক্ষার ব্যবস্থা করতে হবে। এখন আমাদের অনেক ছেলেমেয়ে দেশের বাহিরে পিএইচডি করতে যায়। পিএইচডি শেষে যখন তারা ফিরে আসে তাদের বয়স নিশ্চই ৩০-এ আটকে থাকবে না। এইরকম উচ্চ শিক্ষিত ছেলেমেরা ফিরে আসলে তাদের নিয়োগের কোন ব্যবস্থা আমাদের সরকারি কলেজগুলো রাখছে না। তাহলে পিএইচডি ডিগ্রীধারীরা কোথায় চাকুরী করবে? এদের কথা আমাদের সরকার কেন ভাবছে না? যারা বিদেশে ভালো পিএইচডি করছে তাদের অনেকেরই অনার্স মাস্টার্সে সিজিপিএ ৩.৫ এর নিচে। ফলে এরা পাবলিক বিশ্ববিদ্যালয়ে শিক্ষকতার জন্য আবেদনই করতে পারে না। তাদেরকে অন্তত কলেজগুলোতে চাকুরী করার সুযোগ দিন। নাহলে তারা কি করবে? এদের মধ্যে অনেকেই আছে যারা প্রচন্ড মেধাবী। রাষ্ট্রের উচিত এদের নিয়ে সিরিয়াসলি ভাবা। এইভাবে মেধার অপচয় হতে দেওয়া যায় না। এর মাধ্যমে মানসম্পন্ন শিক্ষকের অভাবটা অনেকটাই দূর হবে। আমি প্রায়ই বিদেশ থেকে পিএইচডি শেষে দেশে ফিরে চাকুরী না পাওয়াদের কাছ থেকে ইমেইল বা ম্যাসেন্জারে মেসেজ পাই। বড়ই কষ্টের সেইসব মেসেজ। সম্প্রতি পাওয়া একজনের মেসেজের একটু অংশ এখানে কাট &পেস্ট করছি। "Recently I back from Japan after my Ph.D. and Postdoc, facing the trouble of getting opportunities in the job field though I have several publications in ACS, Nature, Angewandte. My perception- this is a common and very big problem for this kind of higher educated people of Bangladesh, who did Ph.D. in abroad universities and the age limit (30 years) is over for government entry-level job. There is no reliable job and people are afraid of coming back to Bangladesh. Consequently, the country losing meritorious manpower." একদিকে সরকার প্রধানমন্ত্রী ফেলোশিপের নামে শত শত কোটি টাকার প্রজেক্ট খুলে সরকারি কর্মকর্তাদের পিএইচডি করতে বিদেশে পাঠাচ্ছে। আর এইদিকে পিএইচডি ডিগ্রীধারীরা চাকুরী পাচ্ছে না। বীণে পুঁজিতে পিএইচডি ডিগ্রীধারীদের পাওয়াদের কেন সরকার নিচ্ছে না? ভারত একটা নিয়ম করেছে। সেটা হলো ওয়ার্ল্ড রেঙ্কিং-এ ৫০০-র মধ্যে থাকা বিশ্ববিদ্যালয় থেকে পিএইচডি থাকলে তাদের সরাসরি সহকারী অধ্যাপক হিসাবে নিয়োগের ব্যবস্থা করেছে। এইটা করলেই দেশের শিক্ষার মানের আমূল পরিবর্তন আসবে বলে আমি বিশ্বাস করি। এর মাধ্যমে যেইসব ছেলেমেয়েরা দেশের বাহিরে পিএইচডি করছে তারা দেশে ফিরে আসতে অনুপ্রাণিত হবে। একই সাথে যদি পোস্ট-ডক্টরাল অভিজ্ঞতা থাকলে সহযোগী অধ্যাপক হিসাবে নিয়োগ দেই তাহলেও আমাদের কলেজগুলো মানসম্পন্ন এবং অভিজ্ঞতা অনেক শিক্ষক পাবে যারা অনার্স এবং মাস্টার লেভেলে পড়াতে পারবে। এই কাজটি কিন্তু আমাদের পিএসসি সহজেই করতে পারে। তাছাড়া আরেকটি কাজ করতে হবে। শিক্ষা ক্যাডারের শিক্ষকদের প্রমোশনটা মন্ত্রণালয় থেকে সরিয়ে আলাদা একটা শিক্ষা কমিশন করে তাদের হাতে দেওয়া উচিত। শিক্ষকদের মূল্যায়ন করতে হলে যেই যোগ্যতা এবং অভিজ্ঞতা দরকার তা মন্ত্রণালয়ের নেই। এই কাজটি না করলে শিক্ষকরা অবহেলিত ও নিষ্পেষিত হতে থাকবেই। যার কারণে অনেকে এই ক্যাডারে আসতে উৎসাহ বোধ নাও করতে পারে। আশা করি এই পদক্ষেপগুলো নিলে বাংলাদেশের শিক্ষায় এক যুগান্তকারী পরিবর্তন আসবে।
 ব্র্যাক বিশ্ববিদ্যালয় বাংলাদেশের বিশ্ববিদ্যালয় পর্যায়ে এক নতুন ইতিহাস সৃষ্টি করেছে। এইবার এমআইটি থেকে পিএইচডি ও নর্থওয়েস্টার্ন বিশ্ববিদ্যালয় থেকে মাস্টার্স আর পৃথিবীর আদি সভ্যতার রাজধানী গ্রীকের এরিস্টটল বিশ্ববিদ্যালয় থেকে আন্ডারগ্রাজুয়েট করা Professor Charalabos Doumanidis-কে ভাইস প্রেসিডেন্ট রিসার্চ পদে নিয়োগ দিয়েছে। ব্র্যাক যে গবেষণাকে গুরুত্ব দিচ্ছে তার একটি লিটমাস টেস্ট হলো এই নিয়োগ। বাংলাদেশের পাবলিক বিশ্ববিদ্যালয় এখন আর নতুন নতুন ফ্রন্ট সৃষ্টি করতে পারেনা। তারা প্রো-ভাইস চ্যান্সেলর প্রশাসন ও কোন কোন ক্ষেত্রে প্রো-ভাইস চ্যান্সেলর একাডেমিক নিয়োগ দেয় কিন্তু প্রো-ভাইস চ্যান্সেলর গবেষণায় এখন পর্যন্ত কাউকে নিয়োগ দেয়নি। আমার পিএইচডি সুপারভাইজর ব্রুনেল বিশ্ববিদ্যালয়ের প্রো-ভাইস চ্যান্সেলর হিসাবে বেশ অনেক আগে নিয়োগ পেয়েছেন। এই ধরণের পদ সৃষ্টি করার অর্থ হলো গবেষণাকে গুরুত্ব দেওয়া। পাবলিক বিশ্ববিদ্যালয়গুলোতে যদি প্রো-ভাইস চ্যান্সেলর রিসার্চ পদ খুলে তাহলে ৪০টি পাবলিক বিশ্ববিদ্যালয়ে নিয়োগ দেওয়ার মত যথেষ্ট শিক্ষকই পাওয়া যাবে না। এই পদে দিতে হলে ন্যূনতম গবেষণায় ভালো প্রোফাইল আছে এমন কাউকেই দিতে হবে। কোন রকম গবেষনা প্রোফাইল আছে এইরকম দেখে নিয়োগ দিলে দেশের পাবলিক বিশ্ববিদ্যালয়ে গবেষণার জন্য আর কোন অধ্যাপক থাকবে না। ক্রাইসিসটা কোথায় বুঝতে পারছেন? প্রাইভেট বিশ্ববিদ্যালয়ের এইরকম উন্নতি দেখে হিংসা কিংবা লজ্জায়ও যদি পাবলিক বিশ্ববিদ্যালয়ের চেতনা জাগ্রত হয় তাও মন্দ না। 
 কিছুদিন আগে ডেইলি ষ্টার পত্রিকায় একটা রিপোর্ট এবং তার একটা ছবি দেখলাম। ছবিতে দেখা যাচ্ছে ঢাকা বিশ্ববিদ্যালয়ের বিজ্ঞান লাইব্রেরির বারান্দায় ছাত্রছাত্রীরা অতিরিক্ত টেবিল বিছিয়ে পড়াশুনা করছে। ছবিটির পার্সপেক্টিভ না জানা থাকলে যেকেউ দেখে ভাববে "আহারে ঢাকা বিশ্ববিদ্যালয়ের ছাত্রছাত্রীরা পড়াশুনার জন্য এত পাগল! লাইব্রেরির ভেতরে পড়ার স্থান পায়নি বলে ফিরে আসেনি। পড়ার জন্য আমাদের ছাত্ররা কত কষ্ট করে। তবে পুরো গল্পটা বুঝতে হলে একটু সার্জারি করলেই বোঝা যাবে যে তারা আসলে জ্ঞানের খোঁজে নয়, তারা যায় চাকরির খোঁজে। বিশ্ববিদ্যালয়ের লাইব্রেরিতে থাকে টেক্সট বই, সহায়ক বই, জার্নাল, মেগাজিন ইত্যাদি। বিশ্ববিদ্যালয়ের ছাত্ররা লাইব্রেরিতে যায় চলতি ক্লাসের রেফারেন্সড বই এবং সহায়ক বই উঠাতে এবং/বা পড়তে। কেউ কেউ দেশ বিদেশের সাপ্তাহিক কিংবা মাসিক বা সাময়িকী এবং দৈনিক পত্রিকা পড়তেও যেতে পারে। গবেষকরা বিভিন্ন জার্নাল খুঁজতে এবং আর্টিকেল পড়তে যায়। কিন্তু বাংলাদেশের লাইব্রেরি এখন হয়ে উঠছে ব্যতিক্রম। একটু খোঁজ নিলেই জানা যাবে আমাদের বিশ্ববিদ্যালয়ের ছাত্ররা লাইব্রেরিতে এখন মূলত যায় বিসিএস বা অন্যান্য চাকুরীর জন্য পড়তে। কেউ কেউ ভাবতে পারেন তারা তো লাইব্রেরিতেই যাচ্ছে, সেখানে তো বইই পড়ছে, পড়ুক না। ক্ষতি কি? প্রশ্নটা আপাত নিরীহ মনে হলেও এর সুদূর প্রসারী ক্ষতি অপূরণীয়। এইটা নিয়ে আলাপে একটু পরে আসছি। শুধু ঢাকা বিশ্ববিদ্যালয়ের লাইব্রেরি না ঢাকা বিশ্ববিদ্যালয় সংলগ্ন পাবলিক লাইব্রেরিতেও একই ঘটনা। বিশ্ববিদ্যালয় যখন খোলা ছিল তখন প্রতিদিন আমার কন্যাদ্বয়কে তাদের স্কুলে নামিয়ে দিয়ে সকাল ৭.৩০ এর মধ্যে কার্জণ হলে যেতাম। যাওয়ার পথে প্রায়ই পাবলিক লাইব্রেরি গেটে বিশাল লম্বা লাইন দেখতাম। প্রথমে বুঝতে না পারলেও পরে জানতে পারি এরাও বিসিএসের জন্য প্রস্তুতি নিতেই ওখানে যায়। কারা এবং কেমন ছাত্ররা এই লাইনে তা জানার জন্য দুয়েকবার গাড়ি থেকে নেমে ওদের পাশ দিয়ে হেঁটেছি। অধিকাংশের হাতে দেখেছি চিকন একটি চটি বইয়ের মত বই আরেকটি খাতা মুড়িয়ে একটা পাইপের মত বানিয়ে লাইনে দাঁড়ানো। এদের চাহনীতে বুদ্ধিদীপ্তের তেমন কোন ছাপ নেই। ড্রেস এবং শারীরিক ভাষাতেও না। দেখে মনে হয় আশাহত নিস্তেজ কিছু মানুষ। ছাত্রছাত্রীরা এখন বিশ্ববিদ্যালয়ে ভর্তি হয়েই তারা স্বপ্ন দেখে বিসিএস চাকুরীর। আবার সেটা বিসিএস শিক্ষা ক্যাডার না। বিসিএস প্রশাসন বা পুলিশ কিংবা বিসিএস ট্যাক্স। একটা উদাহরণ দেই। বলুনতো engineering university থেকে ইঞ্জিনিয়ারিং করা কারো স্বপ্নের চাকুরী কি? নিঃসন্দেহে বলা যেতে পারে পিডিবিতে চাকরি পাওয়া হতে পারে অনেকগুলো অপসনের মধ্যে একটি । এটা সরকারি। একজন ইঞ্জিনিয়ারের কাছে শুনলাম পিডিবিতে ৬ বছর চাকরি করতেছে যার ব্যাসিক স্যালারি চাকুরীর মেয়াদের কারণে ইতিমধ্যেই বেড়ে গেছে অথচ সে নাকি এইবার বিসিএস দিচ্ছে। কারণ সে পুলিশ বা এডমিন হতে চায়। তাকে বলা হয়েছিল "তুমি এখন বিসিএসে ঢুকলে তো তোমার স্যালারি আবার ২২০০০ টাকা ব্যাসিক হয়ে যাবে!" সে নাকি তখন হেসে বলেছিল " বিসিএসে স্যালারি লাগে নাকি"! আমার পরিচিত সেই ইঞ্জিনিয়ার আরো জানায় উনি নাকি খুবই ধার্মিক। তাহলে সমস্যা দুটো। ধর্ম এবং বিষয়ের পারফেক্ট চাকুরী কোনটিই ঘুষ দুর্নীতি আর ক্ষমতার মোহকে থামাতে পারেনি। এর জন্য সে যতটা দায়ী তার চেয়ে বেশি দায়ী এই সমাজ এবং এই সিস্টেম। পুরো দেশের বিশ্ববিদ্যালয় পড়ুয়া সকল ছাত্রছাত্রীদের মাঝে প্রায় একটাই স্বপ্ন। বিসিএস দিয়ে বিসিএস প্রশাসন, পুলিশ বা ট্যাক্স কর্মকর্তা হওয়া। সমস্যা হলো এই স্বপ্নের পেছনে কোন নীতি নৈতিকতার বালাই নেই। এই স্বপ্নের পেছনের ড্রাইভিং ফোর্স হলো অর্থবিত্ত আর ক্ষমতা। জ্ঞান, দেশসেবা, মানুষের সেবা এইসব কোন কিছুই এর পেছনে কাজ করে না। বছরে মোট কতজন বিসিএস প্রশাসন, পুলিশ বা ট্যাক্স-এ চাকুরী পেতে পারে? ৫০০ জন? অথচ এর জন্য কি বিপুল পরিমান প্রাইস জাতিকে pay করতে হয়। লক্ষ লক্ষ ছাত্রছাত্রী আসল পড়া ছেড়ে গাইড আর বিসিএস-এর প্রস্তুতি নেয়। যে পদার্থবিজ্ঞান পড়ছে তার মনোযোগটা পদার্থবিজ্ঞান শেখায় থাকে না। সেটা শেখা তার স্বপ্নের অংশ না। একই কথা বলা চলে অন্যান্য প্রায় সকল সাবজেক্টের ক্ষেত্রে। গোটা জাতিকে এক অলীক আশার পেছনে ধাবিত করা হচ্ছে। চাকুরীটা যেখানে জ্যাকপট বা লটারিতে রূপান্তরিত সেখানে গোটা ছাত্র সমাজকে এইরকম একদিকে প্রবাহিত করে আমরা একটা পঙ্গু জেনারেশন তৈরী করছি যা সুস্থ্য স্বাভাবিক সমাজের লক্ষণ না। এ থেকে মুক্ত না হতে পারলে আগামী ১০ বছরের মধ্যে একটা সম্পূর্ণ প্যারালাইজড জাতিতে পরিণত হবে এতে কোন সন্দেহ নাই। 
 এক টেলিভশন চ্যানেলে শাল্লায় হিন্দুদের ঘরবাড়িতে হামলার বিষয়ে বিশিষ্ট নাট্য ব্যক্তিত্ব আতাউর রহমান এবং ঢাকা বিশ্ববিদ্যালয়ের অর্থনীতির শিক্ষক অধ্যাপক এম এম আকাশের আলোচনা শুনছিলাম। আতাউর রহমান সম্মন্ধে আমার একটা ভালো ধারণা ছিল। কিভাবে জন্মেছে বলতে পারব না। কেন জানি মনে হতো অনেক জানাশুনা প্রাজ্ঞ মানুষ। সেই মানুষটা যখন শাল্লার ঘটনাকে বিচ্ছিন্ন ঘটনা বলে তখন নিজের কানকেই বিশ্বাস হচ্ছিল না। তিনি বলেছেন "পৃথিবীর কোন দেশে এই ধরণের ছিন্ন বিচ্ছিন্ন ঘটনা ঘটেনা? এই ঘটনার সাথে মূল স্রোতের কোন সম্পর্ক নেই। মূল স্রোত ঠিক আছে বলেই আমরা জাতির পিতার জন্মশতবার্ষিকী এবং স্বাধীনতার ৫০ বছর পূর্তি বিরাটভাবে নির্বিঘ্নে পালন করতে পারছি।" পরে দ্বিতীয়বার দেখে উপস্থাপকের ভূমিকায় জানলাম তিনি আওয়ামীলীগের কোন এক উপকমিটির নেতা হয়েছেন। দলের নেতা হওয়া মানেই যেন ধরে নিয়েছেন সত্যি মিথ্যা বলে দলকে সুরক্ষা দিতে হবে। শাল্লার ঘটনাকে বিচ্ছিন্ন ঘটনা বলে একদিকে অন্যায়কারীদের অন্যায় লঘু করেছেন এবং অন্যদিকে ভিক্টিমদের অপমান করলেন। কমেন্ট থ্রেডের প্রথম কমেন্টে লিংক ক্লিক করে নিজেই পুরোটা শুনুন। দল করা যেন শৃঙ্খলিত হওয়া। অথচ উনার মত ব্যক্তিরা যদি সত্য কথা বলত দল উপকৃত হতো। অন্যায়ের সমালোচনা করত দল উপকৃত হতো। আফসুস লাগে যে উনারা বড় হতে জানলেন না। বড় হতে হলে, মানুষের সম্মান পেতে হলে খুদকুঁড়া খাওয়ার আশা ত্যাগ করতে জানতে হবে। অন্যদিকে এম এম আকাশ উনার স্বভাবসুলভ সুন্দর বক্তব্য শুনে সহকর্মী হিসাবে গর্বে বুকটা ভরে গিয়েছিল।
 আমার সম্মন্ধে অনেকের অভিযোগ আমি শুধু সমালোচনা আর কমপ্লেইন করি। আরে বাবা বর্তমান বাংলাদেশে সরকারের প্রশংসা করা আর সহমত পোষণ করার মানুষেরতো অভাব নেই। আমার মত একজন দুইজন মানুষ না হয় সমালোচনা আর কমপ্লেইন করলই। তাতে কি এমন আসে যায়? আগে by default ছাত্র শিক্ষকরা ছিল সরকারের কঠোর সমালোচক। সরকারকে সব সময় পায়ের আঙুলের উপর রাখতো। আর এখন উল্টো সমালোচনার বদলে তোষামোদি আর সহমত দেখাতে ব্যস্ত। সরকারকে ঘুম পারানি গান গেয়ে ঘুম পাড়িয়ে রাখে এবং গার্ড দিয়ে রাখে যেন কেউ ঘুম ভাঙাতে না পারে। এমনিতেই দেশে কার্যত কোন বিরোধীদল সংসদ কিংবা রাস্তায় কোথাও নেই। এইরকম একটি পরিস্থিতে সরকারের খারাপ কাজগুলোর সমালোচনা করা ফরজে আইন বলে মনে করি। বরং না করলে দেশ ও জাতির সাথে অন্যায় করা হতো। নিজেরাতো সত্যি কথা বলবেই না কেউ বললে সেটাও হজম করতে পারেনা। আমি যখন ছাত্র ছিলাম তখন ভারতে যদি বিজেপির মত মৌলবাদী সরকার ক্ষমতায় থাকতো আর সেই সরকারের প্রধানমন্ত্রী বাংলাদেশে আসতে চাইতো দেশে বিশেষ করে শিক্ষাপ্রতিষ্ঠানগুলোতে প্রতিবাদের ঝড় নামতো। একটি সভ্য গণতান্ত্রিক দেশের এটাই সৌন্দর্য! আর এখন গুটি কয়েক প্রতিবাদ করতে গিয়ে নাজেহাল হয়ে আসে। বাংলাদেশের মানুষ অন্যায়কারীর সাথে বন্ধুত্ব করে নিজের স্বার্থ উদ্ধারে এখন এক্সপার্ট হয়ে উঠছে। বন্ধুত্ব করার সময় কে দুর্নীতিবাজ, প্রতারক, ঘুষখোর ইত্যাদি আর দেখে না। নাকি বেছে বেছে এদের সাথেই এখন বন্ধুত্ব করে?
 ব্যাকটেরিয়া জনিত অসুখে ব্যাকটেরিয়াকে পরাস্ত করতে আমরা এন্টিবায়োটিক ব্যবহার করি। এই এন্টিবায়োটিক যদি কিছু ব্যাকটেরিয়াকে পরাস্ত করতে ব্যর্থ হয় তাহলে সেই ব্যাকটেরিয়া এন্টিবায়োটিক রেজিস্ট্যান্ট হয়ে যায় অর্থাৎ তাকে আর ওই এন্টিবায়োটিক দিয়ে পরাস্ত করা সম্ভব না। করোনার জন্য ভ্যাকসিন আবিষ্কার হচ্ছে। তার আবার দুটি ডোজ। প্রথম ডোজে ভাইরাসকে পুরোপুরি পরাস্ত করা সম্ভব না। তাই প্রথম ও দ্বিতীয় ডোজের ইন্টারমিট্যান্ট সময়ে ভ্যাকসিনেটেড মানুষকে আক্রমণ করে ভাইরাসগুলো কিছুটা রেজিস্টেন্ট ক্ষমতা প্রাপ্ত হয় কিনা বিজ্ঞানীদের ভেবে দেখা উচিত। বর্তমান অধিক শক্তিশালী করোনা স্ট্রেইন কি তারই ফল? আবার সারা পৃথিবী জুড়েই একটি গ্রুপ দাঁড়িয়ে গেছে যারা ভ্যাকসিন বিরোধী। শুনেছি খোদ ইংল্যান্ডেই ৫০% এর বেশি মানুষ ভ্যাকসিন নিতে চায় না। ফলে করোনাকে পৃথিবী থেকে সম্পূর্ণরূপে বিদায় করাও সম্ভব না। 
 মোবাইলটা যে ব্যবহার করছি, সেটা কে বানিয়েছে? সেকি হিন্দু, নাকি খ্রীষ্টান, নাকি বৌদ্ধ, নাকি ইহুদি, নাকি মুসলমান? যেই টিভি দেখছি, বৈদ্যুতিক আলো জ্বালাচ্ছি, রোগে ঔষধ খাচ্ছি ভাবছি কি কখনো যে বানিয়েছে সেকি মুসলমান নাকি হিন্দু, নাকি খ্রীষ্টান, নাকি বৌদ্ধ, নাকি ইহুদি। পদার্থবিজ্ঞান, রসায়ন, গণিত আরো কত কিছু পড়ছি। কখনো কি ভেবেছি কে বানিয়েছে এতসব তত্ব? তারা কি মুসলমান নাকি হিন্দু, নাকি খ্রীষ্টান, নাকি বৌদ্ধ, নাকি ইহুদি। নিচের কবিতাটা মনোযোগ দিয়ে পড়ুন আর বুঝতে চেষ্টা করুন ধর্মের জন্য কলহ বিবাদ কোন সভ্য মানুষের কাজ না।
 মনে হচ্ছে করোনার সাইকেল ১ বছর। বাংলাদেশে করোনা পরিস্থিতি ১ বছর পর আবার ঠিক একই অবস্থায় ফিরে এসেছে। ঠিক ১ বছর আগে করোনা পরিস্থিতি আমাদের বুঝিয়ে দিয়েছিল আমাদের স্বাস্থ্য ব্যবস্থা কতটা নাজুক। শিক্ষা ব্যবস্থা যে কতটা নাজুক সেইটা আমি আগেই জানতাম। ভেবেছিলাম এইরকম বোঝার পর সরকার স্বাস্থ্য ব্যবস্থার উপর বিশেষ গুরুত্ব দিবে এবং আইসিইউ থেকে শুরু করে করোনার জন্য অন্যান্য সুযোগ সুবিধা বাড়াবে। গত কয়েকদিন ধরে করোনায় মৃত্যু এবং সংক্রমণ দুটোই উর্দ্ধগতির দিকে। প্রতিদিন গড়ে ২৫ জনের মত প্রাণ হাড়াচ্ছে। তার চেয়ে যেইটা ভয়াবহ সেইটা হলো পরিচিত ডাক্তার এবং অন্যান্যদের কাছে জানতে পারছি ঢাকা শহরের কোন হাসপাতালে এখন আইসিইউ খালি নেই। মানে গড়ে ২০০০ সংক্রমণ হচ্ছে তাতেই আমাদের ভয়াবহ অবস্থা। God forbids আমাদের যদি ইতালি, ব্রাজিল, UK কিংবা আমেরিকার মত অবস্থা হয় তাহলে কি ভয়াবহ পরিস্থিতি হবে কল্পনা করতে পারছেন? এখনো ইতালিতে প্রতিদিন ৩০০-৪৫০ জন মারা যাচ্ছে। এর চেয়েও অবস্থা আরো অনেক খারাপ হলেও আইসিইউ নিয়ে কোন ঝামেলা হবে না। আর ব্রাজিলের কথা কি বলব। ওটা যেন মৃত্যুপুরী। এই ১ বছরেও কেন সরকার করোনা চিকিৎসার ক্যাপাসিটি বাড়ায়নি? কেন? কেন? কেন? কেন? কেন? কেন? কেন? কেন? কেন? কেন? কেন? কেন? কেন? আসলে আমাদের শিক্ষা কখনো হবে না। করোনা পরিস্থিতি একটু ভালো অবস্থায় গেলেই সরকার কত ভালোভাবে মোকাবেলা করেছে সেই আস্ফালন ছড়িয়ে দিতে যত শক্তি ব্যয় করা হয়েছে তার বিন্দুমাত্রও স্বাস্থ্য ব্যবস্থার উন্নতির জন্য ব্যয় করা হয়নি। এর মধ্যে একটি বাজেটও পার হয়েছে। তাতেও স্বাস্থ্য ও শিক্ষায় বরাদ্দ প্রায় বাড়েনি বললেই চলে। অথচ ন্যূনতম দ্বিগুন পরিমান বাড়ানো উচিত ছিল। আমরা জানতাম UK এবং দক্ষিণ আফ্রিকার স্ট্রেইন খুবই ডেডলি এবং দ্রুত ছড়ায়। তারপরও আমরা UK-র সাথে বিমান যোগাযোগ বজায় রেখেছি। কোনরূপ কোয়ারেন্টাইন ব্যবস্থা ছিলনা বললেই চলে। একই কথা বলা চলে দক্ষিণ আফ্রিকার ক্ষেত্রে। অথচ দেশে যেন এইগুলো ঢুকতে না পারে সেইজন্য আগে থেকে ব্যবস্থা নেওয়া উচিত ছিল।
 মিঠুন চক্রবর্তী বিজেপিতে যোগ দিয়ে প্রমান করিলেন টাকা এবং ক্ষমতার জন্য তিনি সকল চরিত্রেই অভিনয় করতে জানেন। জীবনের প্রতিটা স্তরই একেক চরিত্রে অভিনয় মঞ্চ।
 এইবার সেন্ট মার্টিনে গিয়ে যেখানে থেকেছি (Dwipantor Beach Resort) সেখানকার হোটেলেই প্রতিবেলা খেয়েছি। ওখানে খেতে গিয়ে একটি যুগল দেখতে পাই। একবার দুইবার করে তৃতীয়বার দেখা হওয়ার পর আমাদের মাঝে কথা হয়ে যায়। তারপর পরিচয় এবং ধীরে ধীরে বন্ধুত্বের দিকে গড়ায়। ছেলেটির নাম আসিফ (Abdullah SM Asif) । ওর পড়াশুনা স্কলাস্টিকা এবং আন্ডারগ্রাজুয়েট ও মাস্টার্স লন্ডনে। ওর স্ত্রী এখন ফ্যাশন ডিজানিং-এ পড়ছে। ওরা স্বামী-স্ত্রী দুজনেই amazing ব্যক্তিত্ব। আমরা ঘন্টার পর ঘন্টা গল্প করেছি কিন্তু মনে হয়েছে গল্প শেষ হয়নি। এহেন বিষয় নেই যা নিয়ে ওর আসিফের সাথে গল্প করা যায় না। তবে ট্যুরিজম এবং খাওয়া-দাওয়া নিয়ে ওর চেয়ে বাংলাদেশে কেউ বেশি জানে এমন মানুষ আমি অন্তত খুব কম দেখেছি। আসিফ এবং ওর স্ত্রীর সাথে পরিচয় হওয়াটা এইবার সেন্ট মার্টিনে বেড়াতে যাওয়ার একটা বড় পাওয়া। এইভাবেই নতুন নতুন মানুষ যুক্ত হয় আমার ভালো লাগা মানুষদের লিস্টে।
 মশা নিধনে এবার ব্যাঙ আনবে ডিএসসিসি: মশা মারতে এবার ব্যাঙ আমদানি করছে ঢাকা দক্ষিণ সিটি করপোরেশন (ডিএসসিসি)। দেশের বিভিন্ন স্থান থেকে ধরে নিয়ে আসা এসব ব্যাঙ নগরীর বিভিন্ন পুকুর ডোবা ও জলাশয়ে ছেড়ে দেওয়া হবে। এ যেন মশা মারতে ব্যাঙ দাগা! দেশের প্রশাসন যে কাদের হাতে এই হাস্যকর উদ্যেগ তাই যেন স্পষ্টভাবে জানান দিচ্ছে। আমাদের ডোবা, নালা, জলাশয় না কেবল এমনকি বুড়িগঙ্গার পানি কি বিষাক্ত তা আমরা জানি। যেখানে মাছই বাঁচে না সেখানে ব্যাঙ কিভাবে বাঁচবে? তাছাড়া ব্যাঙ চাষ কখনও মশার লার্ভা ধ্বংস করতে পারে না। পৃথিবীর কোথাও এমন নজির নেই। মশা মারতে কষ্ট করে বিভিন্ন জায়গা থেকে ব্যাঙ আমদানি করলেও কিছুদিনের মধ্যে ব্যাঙগুলোই নাই হয়ে যাবে। একই সাথে এই প্রজেক্টের নামে বিশাল অর্থও হওয়া হয়ে যাবে। মাঝখান দিয়ে কিছু দুর্নীতিবাজ লোক লাভবান হবে। By the way, আমাদের ডোবা জলাশয়ে যদি ব্যাঙ বেঁচে থাকার পরিবেশ থাকতো তাহলে প্রাকৃতিকভাবেই ব্যাঙ ওখানে থাকতো। ঢাকা শহরের কোন ডোবা বা জলাশয়ে ব্যাঙ-সাপ নাই মানে এরা ওখানে বাঁচতে পারেনা। ব্যাঙ যেখানে থাকবে সেখানে সাপও থাকবে কারণ এইটাই ফুড-ওয়েবের বৈশিষ্ঠ। উল্টো এই ব্যাঙগুলো যেখানে ছিল সেখান থেকে আনার কারণে ওখানকার পরিবেশের ক্ষতি হওয়ার ঝুঁকি মারাত্মকভাবে বাড়বে। এরা বরং ব্যাঙ হত্যাকারী হিসাবে চিহ্নিত হবে।
 সকালবেলা ঘুম থেকে উঠে ফেইসবুকের টাইমলাইনে ঢুকতেই ব্যারিস্টার জ্যোতির্ময় বড়ুয়ার স্টেটাসে দেখলাম আমার খুবই প্রিয় আহাদ আহমেদ আর নেই। পড়ার পরপরই সংবাদটি বিশ্বাস হয়নি। কারণ এইরকম প্রানোচ্ছল তরতাজা একটি ছেলের এমন হতেই পারে না। মনে মনে ভাবছিলাম হয়ত আমি যেই আহাদের কথা ভাবছি এ বোধ হয় সেই আহাদ না। কিছুক্ষন পরই আহাদের সহপাঠী আকবর দিপুর স্টেটাস পড়লাম। সেইটা পড়ে নিশ্চিত হলাম। আহাদ আমার এক বছরের জুনিয়র ছিল। কিন্তু তখন এবং এখনো বছরের জুনিয়র সিনিয়র দিয়ে বন্ধুত্ব তখন মাপিনি এখনো মাপিনা। কতদিন যে আহাদের সাথে হলে আমার রুমে আড্ডা দিয়েছি! ওর সাথে বন্ধুত্বের আরেকটা কারণ হলো আমাদের কমন ফ্রেন্ড। আমার দীর্ঘতম বিরামহীন বন্ধু চুন্নুর সাথেও ছিল আহাদের বন্ধুত্ব। মাঝে অনেকদিন অনেক বছর দেখা ছিল না। এরপর ঢাকা বিশ্ববিদ্যালয়ের সুইমিং পুলে আবার দেখা হয়। ওখানেও প্রায়ই গল্প হতো। তারপরতো ফেইসবুকে সংযুক্ত হওয়ার পর প্রায়ই নানা বিষয় নিয়ে মতৈক্য মতানৈক্য হতো। ও পড়তো রসায়নে আর আমি পদার্থবিজ্ঞানে। ছাত্রজীবনে বাম রাজনীতি করত (সম্ভবত ও ছাত্র ফেডারেশনের সভাপতিও হয়েছিল)। যদিও পরবর্তীতে বিএনপির রাজনীতির সাথে জড়িয়ে যায়। ওর মত মানুষের বিএনপিতে অন্তর্ভুক্তিতে বিএনপির সেন্টার অফ গ্র্যাভিটি মুক্তিযুদ্ধের চেতনার দিকে একটু হলেও সরেছে। এইরকম প্রজ্ঞাবান রাজনীতিবিদ এবং একইসাথে সফল ও সৎ ব্যবসায়ী আমি খুব কমই দেখেছি। একই সাথে ও ছিল অত্যন্ত পরোপকারী একজন মানুষ। বিএনপি করেছে ঠিকই কিন্তু চিন্তা চেতনায় সে ছিল অত্যন্ত মুক্ত এবং বাম মনা। করোনা মনে হচ্ছে বেছে বেছে আমাদের ভালো মানুষদের নিয়ে যাচ্ছে। ওপারে ভালো থেকো বন্ধু আহাদ। Will miss you like anything!!
 পৃথিবীতে কেউই অপরিহার্য না। যুগে যুগে বহু মহামানব এই পৃথিবীতে এসেছে আবার চলেও গেছে। বহু মহাজ্ঞানী এসেছে আবার চলেও গেছে। গ্যালিলিও এসেছে, নিউটন এসেছে, আইনস্টাইন এসেছে, হকিং এসেছে আবার চলেও গেছে। তাতে কি পদার্থবিজ্ঞানের অগ্রগতি থেমে গেছে? ব্যক্তিজীবনেও আমরা যাকে আঁকড়ে ধরে বাঁচি সেই প্রিয় মানুষগুলোও এক সময় চলে যায় তাতে কি আমাদের জীবন থেমে গেছে? তাই কেউ যদি বলে "আপনি indispensable বা অপিহার্য্য" তাহলে বুঝবেন তার উদ্যেশ্য খুবই খারাপ।
 রাজনৈতিক নিয়ন্ত্রণের নামে বিশ্ববিদ্যালয়গুলোতে পুতুল খেলা বন্ধ করুন। আর শিক্ষায় জিডিপির ৫.৫% বরাদ্দ দিন। প্রমান করুন যে আপনারা চান আগামী প্রজন্ম সত্যিকারের শিক্ষায় শিক্ষিত হয়ে দেশের টেকসই উন্নতি ঘটাক। দর্জিগিরি আর বিদেশে অমানবিক চাকুরী করে পাঠানো রেমিটেন্সের ফুটানি আর কতদিন? মানুষ যদি সত্যিকারের শিক্ষায় শিক্ষিত না হয় তাহলে ব্রাহ্মণবাড়িয়ায় যেমন গ্রামে গ্রামে মারামারি হয়, শাল্লায় যেমন ধর্মের নামে বর্বর হামলা হয় এইরম আদিম আচরণ চলতেই থাকবে।
 আমার অত্যন্ত প্রিয় সহকর্মী ঢাকা বিশ্ববিদ্যালয়ের সমাজবিজ্ঞান বিভাগের শিক্ষক সামিনা লুৎফা একটি বিরল রোগে (যাকে বলে Guillain-Barré syndrome) আক্রান্ত হয়ে আজ কিছুদিন যাবৎ হাসপাতালে চিকিৎসাধীন আছেন। বর্তমানে উনার অবস্থা একটু উন্নতির পথে। সুনামগঞ্জের শাল্লাতে হিন্দুদের বাড়িতে যেই পৈশাচিক বর্বর হামলা হয়েছে তারপর আমি নিশ্চিত সামিনা অসুস্থ হয়ে হাসপাতালে না থাকলে এতক্ষনে এর প্রতিবাদে প্রতিবাদ সভা আয়োজনের জন্য ফোন বা মেসেজ পেয়ে যেতাম। শাল্লার ঘটনায় ইতিমধ্যেই একটি বিবৃতি এবং সমাবেশ অনুষ্ঠিত হয়ে যেত। বিপন্ন মানুষের পাশে দাঁড়ানোর ক্ষেত্রে এই মানুষটার মত তড়িৎ কর্মা মানুষ আমি দ্বিতীয় আরেকজনকে দেখিনা। যেকোন অন্যায়ের প্রতিবাদ জানাতে বিবৃতি লেখা, সভা আয়োজন করা ও সভা সঞ্চালন করা, মানুষকে সংগঠিত করা সব অত্যন্ত দায়িত্বের সাথে নিষ্ঠার সাথে যিনি করেন তার নাম সামিনা লুৎফা। দ্রুত সুস্থ্য হয়ে আবার আমাদের মাঝে ফিরে পাওয়ার অপেক্ষায় আছি। সামিনার কর্ম চাঞ্চল্য আমার কাছে টনিকের মত।
 "আওয়ামীলীগের বিকল্প নাই" এই narration বা আখ্যানটি কার তৈরী? এই একটি আখ্যানকে সত্যি মানতে গিয়ে সকল চুরি, দুর্নীতি, প্রতারণা, লুট ইত্যাদিকে প্রশ্রয় দিতে হচ্ছে। এই একটি আখ্যানকে মানতে গিয়ে দেশের বুদ্ধিজীবীদের একটি বড় অংশ মুখে কুলুপ আঁটতে এবং চোখে ঠুলি পরতে বাধ্য হয়েছে। যে করেই হউক নির্বাচনে জিততে হবে এই মন্ত্রে দীক্ষিত হয়েছে। এই মন্ত্রটিকে মানতে গিয়ে সরকারি কর্মকর্তা ও কর্মচারীদের নানা অপকর্ম হয় নিজে করতে হয়েছে নতুবা সহযোগিতা করতে হয়েছে। এদের একটি অংশ এখন তার বিনিময় নিয়ে উসল করছে। এর ফলে দেশে অন্যায় করা এখন মামুলি ব্যাপার হয়ে গেছে। এই যে অন্যায়কে যে প্রাতিষ্ঠানিক রূপ দেওয়া হয়ে গেল এই ক্ষতি থেকে আমরা মুক্ত হব কবে এবং কিভাবে? "আওয়ামীলীগের বিকল্প নাই" এটি ব্যবহার করে সকল বিরোধী মত প্রকাশকে যে করেই হউক দমন করার চেষ্টা হচ্ছে। কিন্তু বিকল্প নাই, বিকল্প নাই করতে গিয়ে ভিতরে ভিতরে কিন্তু একটা বিকল্প দানা বাঁধছে। মানুষ অমর না। আমার মনে হয় বর্তমান আওয়ামীলীগ শেখ হাসিনার পর কি হবে সেইটা নিয়ে একদম ভাবছে না। সম্ভবত তারা ধরেই নিয়েছেন এরপর যা হবার হউক who cares! যতই দিন যাচ্ছে তাতই এই দানা বড় হচ্ছে যা একসময় পুরো দেশ জুড়ে percolate করতে পারে। এই বিকল্প দিন দিন যত শক্তিশালী হবে বাংলাদেশ ততই পাকিস্তান আফগানিস্তান হওয়ার পথে যাবে। "আওয়ামীলীগের বিকল্প নাই" এর চেয়ে ভয়ানক নেরেশন আর হতেই পারেনা। এইটা কেবল দেশের জন্যইনা খোদ আওয়ামীলীগের জন্যও ভয়ানক। বিকল্প নাই মানে দলকে একটি শিশু মনে করে এমন ব্যবস্থা করা যে চারপাশে কেউ যেন একটু টু শব্দটিও না করে পাছে শিশুটির ঘুম ভেঙে যায়। সব কিছু জায়েজ করার এত বড় ভয়ানক তরিকা আর হতে পারেনা। দেশের মানুষও বিএনপি আওয়ামীলীগের একটি শক্তিশালী গণতান্ত্রিক বিকল্প গড়ে তুলতে পারেনি। এই ব্যর্থতার দায় সবচেয়ে বেশি বর্তায় রাজনীতিবিদদের উপর। প্রায় এক যুগ ধরে নিরবিচ্ছিনভাবে ক্ষমতায়। এখনো একটি নিরপেক্ষ নির্বাচন দিতে ভয় পায়। এতদিনেও ভালো কাজ করে মানুষের মন জয় করে নির্বাচনে নির্বিগ্নে জেতার কথা ভাবতে পারেনা। আসলে ভালো কাজ করে মানুষের মন জয় করার পথে তারা নাই। এমনিতেই যদি ক্ষমতায় থাকা যায় ওসব করে কোন পাগলে? ভাবটা মনে হচ্ছে এমনই। তারা যে জনগণের মন জয়কে থোৱা কেয়ার করে তার একটা বড় প্রমান হলো বিভিন্ন পাবলিক বিশ্ববিদ্যালয়ে খুঁজে খুঁজে খুবই অযোগ্যদের ভিসি নিয়োগ দেওয়া। এই পৃথিবীতে কোন অবস্থাতেই কোন কিছুই indispensable বা অপরিহার্য না। কোন দল বা ব্যক্তিকে আপাত অপরিহার্য মনে হলেও এইটা নিজের মধ্যে রাখতে হয়। এইটাকে কালেকটিভ ভাবনার অন্তর্ভুক্ত করা খুবই dangerous বিষয়। আমি আশংকা করছি শেখ হাসিনার পর বাংলাদেশ হয়ত ভয়ানক এক খাদে পরতে যাচ্ছে। আগামী ৫-১০ বছর পরের বাংলাদেশের কথা ভেবে দেশ ছাড়ছেন অনেকেই। শুধু জিডিপি আর অট্টালিকাই মানুষের একমাত্র চাওয়া না। সুন্দর সুস্থ্য পরিবেশ ওই দুটো থেকে আরো বেশি গুরুত্বপূর্ণ।
 অনেক উচ্চ শিক্ষিত বা উচ্চবিত্ত পরিবারের ছেলেরা নাটক, সিনেমার অভিনেত্রী কিংবা সংগীত শিল্পীদের বিয়ের জন্য পাত্রী হিসাবে পছন্দ করে। মজার ব্যাপার হলো তারা তারকাদের বিয়ে করে কিন্তু তারকা ধারণ করার ক্ষমতা তাদের নেই। যেই তারকা খ্যাতির জন্য সে মেয়েটিকে বিয়ে করে দেখা যায় বিয়ের পর মেয়েটির সেই তারকা সত্বাকেই প্রথমে আঘাত করে যেন সে আর তারকা থাকতে না পারে। ভাবখানা এমন যে এখন থেকে সে কেবল তার। অন্য কারো তারকা সে থাকতে পারবে না। কি একটা দ্বন্দ্ব না? যেই তারকা সত্বাকে পছন্দ করে বিয়ে করল সেই তারকা সত্বাকেই মেরে ফেলতে চায়। ফলে মেয়েটিকে হয় সব কিছু মেনে নিতে হবে নতুবা বিচ্ছেদ অবসম্ভাবী করতে হবে। উপরের এই কথাগুলো বাংলাদেশের অধিকাংশ নারী তারকার ক্ষেত্রে সত্যি। এই তারকারাও সেইরকমই। তারা বিয়ের জন্য এমন পাত্র খুঁজে যেন ইউরোপ আমেরিকায় স্থায়ীভাবে চলে যেতে পারে, নতুবা বিরাট ধনাঢ্য কোন পাত্র অথবা বিশ্ববিদ্যালয়ের উচ্চ ডিগ্রীধারী শিক্ষক। কিন্তু আসল কাজটিই করে না। পাত্রটি কি কেবলই তার তারকা খ্যাতিকেই পছন্দ করে? পাত্রটি কি কেবলই তার বাহ্যিক চেহারাকেই পছন্দ করে? এই খ্যাতি আর এই সৌন্দর্য্য সুখী বিবাহিত জীবনের আসল প্যারামিটারস না। এই জন্যই দেখা যায় বিয়ের কিছুদিন পার হতে না হতেই শুরু হয় সম্পর্কের অবনতি যা শেষ হয় বিচ্ছেদে। অনেক ছেলে আছে উচ্চ শিক্ষিত মেয়ে বিয়ে করবে কিন্তু বিয়ের পর সে স্ত্রীকে চাকুরী করতে দিবে না। বিয়ের পর চাকুরী না করায় মেয়েটির অর্জিত শিক্ষায় জং ধরে এবং এক সময় সে সাধারণ অশিক্ষিত মেয়েদের মতই হয়ে যায়। গতকালকের প্রথম আলোতে "বিয়ে করে লাপাত্তা মিমকে খুঁজছেন নির্মাতারা" শিরোনামে একটি রিপোর্ট পড়ার পর থেকে কথাগুলো আমার মনে ঘুরছিল।
 যখন দেশে কেউ সরকার বিরোধী একটা মিছিল পর্যন্ত করতে পারেনা তখন এই হেফাজতের লোকেরা সারা রাত প্রস্তুতি নিয়ে মাইক দিয়ে লোক জামায়েত পুরো একটি গ্রামের হিন্দুদের উপর কিভাবে এইরকম বর্বর হামলা করতে পারলো? তও আবার স্বাধীনতার সুবর্ন জয়ন্তী উদযাপনের প্রাক্কালে! যেই ছেলেটি তথাকথিত উস্কানিমূলক পোস্ট দিল তাকে পুলিশ গ্রেফতার করল কিন্তু এরপর যে ওখানে হামলা হতে পারে এইটা বুঝতে পারলো না। একই রকম ঘটনা এর আগে ঘটার পরও কেন বুঝতে অসুবিধা হলো? কেন হামলাকারীদের বিরুদ্ধে এখনো মামলা হয়নি? কেন এখনো কেউ গ্রেফতার হয়নি? কেন সরকার দলীয় শিক্ষক ও অন্যান্য পেশার নেতারা এই হামলার বিরুদ্ধে সোচ্চার হচ্ছে না? কেন সরকারের বিভিন্ন অঙ্গ সংগঠন চুপ আছে? কেন বিশ্ববিদ্যালয়ের শিক্ষক সিমিতিগুলো কোন বিবৃতি দিচ্ছে না? সম্মিলিত সাংস্কৃতিক জোট কোথায়? সবাই কি শীত নিদ্রা বা hibernation-এ গেছে? যদি সবাই একযোগে প্রতিবাদ করত তাহলে অন্তত ভবিষ্যতে এইরকম ঘটনা আর ঘটতো না। একই সাথে সরকার এর একটি সুষ্ঠূ বিচার করতে বাধ্য হতো।
 "হেফাজতে ইসলামের কেন্দ্রীয় নেতা মাওলানা মামুনুল হককে নিয়ে ফেসবুকে আপত্তিকর পোস্ট দেওয়ার অভিযোগে সুনামগঞ্জের শাল্লার একটি গ্রামে সংখ্যালঘুদের বাড়িতে হামলা ও ভাঙচুরের ঘটনা ঘটেছে। এর আগে ফেসবুকে আপত্তিকর পোস্ট দেওয়ার অভিযোগে গতকাল মঙ্গলবার রাত সাড়ে ১১টার দিকে পুলিশ নোয়াগাঁও গ্রামের গোপেশ দাসের ছেলে ঝুমন দাসকে আটক করে।" -প্রথম আলো ফেইসবুকে কথিত আপত্তিকর পোস্টের জন্য পুলিশ একজনকে আটক করল। ওই আপত্তিকর পোস্টের ফলে যে হামলা হতে পারে সেইটা পুলিশ কেন আগে থেকেই বুঝতে পারলো না? কেন আগে থেকেই ব্যবস্থা নেয়নি? এইরকম ঘটনাতো আজকে নতুন না। এর আগেও অনেকবার একইভাবে ফেসবুক পোস্ট দেওয়াকে অজুহাত ধরে রামুতে হামলা হয়, নাসিরনগরে হামলা হয়। সুতরাং পুলিশেরতো ব্যর্থতা এখানে আছে। তথাকথিত ফেইসবুকে সেই আপত্তিকর পোস্টতো দেয় একজন। তার ফল কেন নিরীহ শত শত গ্রামবাসীকে পোহাতে হবে? এ কেমন বর্বতা? যত দ্রুত কথিত আপত্তিকর পোস্টের জন্য একজনকে আটক করলো তত দ্রুত হামলাকারীদের কাউকে কি আটক করা হয়েছে। কোন মামলা হয়েছে? একবার ভাবুনতো ফেইসবুক একটা আপত্তিকর পোস্ট বেশি বড় অন্যায় নাকি শতশত মানুষের বাড়িঘর জ্বালিয়ে দেওয়া হামলা করা বেশি অন্যায়? একটি বর্বর হামলা হলে ওই মানুষদের মনে কেমন গভীর আতংকের ক্ষত তৈরী হয় ভেবে দেখেছেন কি? আচ্ছা সেখানকার আওয়ামীলীগ ও অঙ্গ সংগঠনের নেতারা কি করছিল? তারা কি ভিক্টিমদের পাশে দাঁড়িয়েছিল? এইমাত্র টিভির সংবাদে শুনলাম এই হামলার ঘটনায় এখনো কোন মামলা হয়নি এবং কেউ গ্রেফতারও হয়নি। তিনটি টার্ম ধরে নিরবিচ্ছিন্নভাবে ধর্ম নিরপেক্ষতায় বিশ্বাসী আর মুক্তিযুদ্ধের পক্ষের শক্তি ক্ষমতায়। তো কয়টা সাম্প্রদায়িক হামলার বিচার করেছেন? সব সময়তো রসরাজ আর ঝুমন দাসরাই জেলে যায় কিন্তু যারা নিরীহ মানুষদের মধ্যে আতংক সৃষ্টি করে ঘরবাড়ি জ্বালিয়ে দিল তাদের কি বিচার হয়? এর বিপরীত ঘটনা যদি ভারত কিংবা মায়ানমার অথবা পশ্চিমা দেশে ঘটতো? তখন এখানকার ফেইসবুক সয়লাব হয়ে যেত এই বলে: একই সাম্প্রদায়িক আচরণ? আজকে যদি সামাজিক যোগাযোগ মাধ্যমে এই ঘটনার প্রতিবাদে সোচ্চার হতো তাহলে সরকার এর বিচার করতে বাধ্য হতো। একবার সঠিক এবং দৃষ্টান্তমূলক বিচার হলে এইরকম ঘটনা আর ঘটতো না। এইরকম ঘটনা ঘটার পরও শিক্ষক সমাজ যারা সমাজের নানা অংসংগতি নিয়ে ফেইসবুকে সোচ্চার হয় তাদেরও অনেককেই দেখছি চুপ থাকতে। যতদিন না আমরা সকলে এই ধরণের ঘৃণ্য অপরাধের বিরুদ্ধে সোচ্চার না হই ততদিন এই দেশটি একটি সভ্য দেশ হবে না। মানুষ কিভাবে কেবল অন্য ধর্মে জন্ম হওয়ার কারণে মানুষকে শত্রু ভাবে?
 "সমস্যাটা এইটা না যে দেশের মানুষ অশিক্ষিত। সমস্যাটা হলো মানুষ ঠিক ততটাই শিক্ষিত হচ্ছে যতটা হলে যা শেখানো হয় তাই বিশ্বাস করে বা গিলে ফেলে এবং মানুষ ততটা শিক্ষিত হচ্ছে না যতটা হলে যা কিছুই শেখানো হয় সেগুলোকে প্রশ্নবিদ্ধ বা চ্যালেঞ্জ করা যায়।" রিচার্ড ফাইনম্যান সব কিছুতেই সহমত পোষণ করা মানুষ তৈরী শিক্ষার আসল উদেশ্য না। স্কেপ্টিক মানুষ তৈরী করাই হলো শিক্ষার আসল উদ্যেশ্য। আমি প্রচন্ড একজন স্কেপ্টিক মানুষ যার প্রমান আমার প্রায় প্রত্যেকটা গবেষণা পত্র এবং আমার ফেইসবুক পোস্ট। আমার অধিকাংশ গবেষনাপত্রই বিদ্যমান অনেক বড় বড় বিজ্ঞানীর কাজের বিরুদ্ধে যায়। সেইজন্য প্রায় প্রত্যেকটা আর্টিকেল প্রকাশের সময় রিভিউয়ারের সাথে যুদ্ধ করতে হয়েছে এবং এর মূল্য হিসাবে সাইটেশন কম হয়। যাহোক ইদানিং দুয়েকজন বড় সায়েন্টিস্ট আমার কিছু কাজের প্রশংসাও করেছেন। স্কেপ্টিক হলে এর সুফল সাধারণত সুদূরপ্রসারী হয় যদিও যাপিত সময় একটু কষ্টের হয়। দেশের ক্ষেত্রেও স্কেপ্টিক মানুষরাই সরকারকে ভালো কাজ করতে চাপে রাখতে পারে। বর্তমান বাংলাদেশের শিক্ষার মান যে নিম্নগামী তার একটা লিটমাস টেস্ট হলো স্কেপ্টিক এবং প্রতিবাদী মানুষ প্রায় শূন্যের কোঠায় নেমে এসেছে আর সহমত পোষণ করা মানুষ এক্সপোনেনশিয়াললি বৃদ্ধি পেয়েছে। সবকিছু মুখস্ত করে ফেললে স্কেপ্টিক হওয়া যায় না। আমাদের শিক্ষা ব্যবস্থাটাই মুখস্তের।
 একটি সভ্য দেশ কি করে? তারা স্কুল কলেজের ছাত্রছাত্রীদের মোট জনসংখ্যার সবচেয়ে গুরুত্বপূর্ণ অংশ মনে করেন। তাইতো যেকোন সমস্যা আসলে তারা সর্বোচ্চ চেষ্টা করে স্কুল কলেজ বন্ধ না করে কিভাবে সমস্যা মোকাবেলা করা যায় যেইটা কঠিন কাজ। স্কুল কলেজ বন্ধ করেও সমস্যা মোকাবেলা করা যায় কিন্তু সেইটা হলো সবচেয়ে সহজ কাজ। আর আমরা কোন রকম চিন্তা না করেই সেই সহজ কাজটি করি। আমাদের অর্থনৈতিক সমস্যা? স্কুল কলেজের বরাদ্দ কমিয়ে দাও। রাজনৈতিক সমস্যা? হরতাল ডেকে ছোটদের স্কুল বন্ধ করে দাও।