অন্যদিনের এবারের ঈদ আয়োজনটি দারুণ লেগেছে। আমাদের দেশে ঈদ সংখ্যা প্রকাশের ক্ষেত্রে অন্যদিন সবসময়ই এগিয়ে থাকা এক নাম। এর অন্যতম প্রধান কারণ তাদের চিন্তার অভিনবত্ব ও আয়োজনের বৈচিত্র্য। একদম প্রথম থেকেই কিংবদন্তি সব লেখকের লেখা প্রকাশ করেছে অন্যদিন। প্রকাশ করেছে অসাধারণ সব উপন্যাস, প্রবন্ধ, গল্প, ভ্রমণ কাহিনী, কবিতা, অনুবাদ সাহিত্য, সাক্ষাৎকার, চলচ্চিত্র বিষয়ক লেখা থেকে শুরু করে শিল্প, সাহিত্য, ক্রিড়া, বিনোদনের নানান বিষয়। ফলে বছরের পর বছর অন্যদিন ঈদ সংখ্যা হয়ে উঠেছে পাঠকের প্রিয়তম পছন্দ। এবারের আয়োজনটি যেন সেই যাত্রায় যোগ করেছে নতুন মাত্রা। বিশেষ করে পাঁচ তরুণ লেখকের উপন্যাস প্রকাশ করে এবারের অন্যদিন ঈদসংখ্যা যেন দিল নতুন বার্তা-ই। এই বার্তা নিঃসন্দেহে নতুনের আগমনী গান। সাধারণত দেশের প্রধান ঈদ সংখ্যাগুলোতে বেশিরভাগ ক্ষেত্রেই কেবল প্রতিষ্ঠিত লেখকরাই লেখার সুযোগ পান। সেখানে নবীন লেখকরা একভাবে উপেক্ষিতই থাকেন। বছরের পর বছর তাদের অপেক্ষায় থাকতে হয় এমন একটি প্ল্যাটফর্মে, এমন বিশেষ একটি আয়োজনের অংশী হতে। হয়তো দেশ সেরা লেখকদের সাথে একই মলাটে সুযোগ পাওয়ার এই স্বপ্নটা অধরাই থেকে যায় অনেকের। অন্যদিন ঠিক সেই ভাবনা থেকেই দারুণ এই সুযোগটি করে দিয়েছে। যা সত্যিকার অর্থেই চমকে দেয়ার মতো। তাদের ভাবনা ও আয়োজনের এই অভিনবত্বে এবারের অন্যদিন ঈদসংখ্যা নিঃসন্দেহে পাঠকের কাছে হয়ে উঠবে বিশেষ কিছু। কিংবদন্তি লেখকদের পাশাপাশি এই নবীন, প্রতিশ্রুতিশীল লেখকদের লেখাও জয় করে নেবে অসংখ্য পাঠকের মন। শুভ কামনা অন্যদিন। শুভকামনা প্রতিশ্রুতিশীল নবীন এই লেখকদের জন্যও ❤️ ধন্যবাদ অন্যদিন সম্পাদক মাজহারুল ইসলাম...
সাদাত হোসাইন জনপ্রিয় ঘরানার লেখক। পাঠকপ্রিয়তা মানেই মিডিওকার সাহিত্য এমন একটা ধারণা পোষণ করার উন্নাসিকতা আছে আমাদের সাহিত্যিক জগতের মানুষদের মাঝে। অথচ এদের সামনে উদাহরণ আছে শরৎচন্দ্র, জ্যোতিরিন্দ্র নন্দী আরো নানাজনের। আমি কারো সাথে তুলনা করছি না তবে সাদাত হোসাইন জনপ্রিয় ঘরানার ভালো লেখক। তার লেখার বাক্যগঠনে হুমায়ূনিয় ছাপ আছে বা ছিলো কিন্তু সে নিজেকে ভেঙে একটা নিজস্ব ধরন তৈরি করেছে, তার নতুন এই ভাষা কাঠামোতে কাব্যময়তা আছে। সে উপন্যাসের গল্পে কাহিনীর মোচড়ে মোড় ঘুরিয়ে দিতে পারে, অপ্রত্যাশিত মুহুর্ত নির্মাণ করে। সনজয় সোমদার খুব বেশিদিন হয়নি নির্মাণ শুরু করেছে। কিন্তু অল্প সময়েই সে তার বলয় তৈরি করে নিয়েছে। বড়সড় গড়নের এই নির্মাতা গল্পের ন্যারেটিভটা ভালো বোঝে। সেও জনপ্রিয় নির্মাতা হয়ে উঠেছে। টেলিভিশন ফিকশনে চমক দিয়ে দর্শকদের কাছে পৌছে গেছে। তার গল্প বলার ধরনে দর্শক পোয়েটিক রিয়ালিজম খুঁজে পায়। তাই বলে বলছিনা দর্শক তত্ত্ব মাথায় নিয়ে তার কাজ দেখে, বরং এই না জানাটাই তাদের ভেতর কৌতুহল তৈরি করে। সঞ্জয় যখন এবার সাদাতের জনপ্রিয় উপন্যাস মরনোত্তমের প্রি প্রোডাকশনের সময় আজিজ মাস্টার চরিত্রে একসময়কার জনপ্রিয় তারকা ইলিয়াস কাঞ্চনকে নেয়ার প্রস্তাব করলো প্রযোজনা প্রতিষ্ঠান বঙ্গের কাছে আমি নিশ্চিত এটাও চমকে দিয়েছে সবাইকে। দর্শক এই চমক পছন্দ করে। জনপ্রিয়তায় আমি কখনো অপরাধ খুঁজে পাইনা। তবে সেই জনপ্রিয়তাকে একটা মাস্টারক্লাস জনপ্রিয়তা হতে হয়। সাধারণ মানুষের হৃদয়স্পর্শ করার মতো উপস্থাপনের ভঙ্গীটা থাকতে হয়। সাদাত, সঞ্জয়, ইলিয়াস কাঞ্চন কিংবা শহীদুজ্জামান সেলিমের মধ্যে এইসকল উপাদান রয়েছে বেশ। এরা দর্শকের হৃদয় স্পর্শ করতে জানে বলেই এই ডেকাডেন্সের কালেও তারা অন্যদের চেয়ে আলাদা হয়। এদের সবার সমন্বয়ে এবার মরনোত্তম একটি জনপ্রিয় প্রযোজনা হবে সেই প্রত্যাশায় আছি। সমকালীন একটি গুরুত্বপূর্ণ ইস্যুভিত্তিক উপন্যাস মরনোত্তমের ফিকশন অ্যাডাপ্টেশন মানুষের মননকে নাড়া দিয়ে যাবে নিশ্চিত। #BongoBob
মরণোত্তম... আসছে এই ঈদে সাদাত হোসাইন এর জনপ্রিয় উপন্যাস 'মরণোত্তনম' সনজয় সোমদার এর পরিচালনায় প্রযোজনাঃ Bongo BOB #BongoBd চোখ রাখুন.... টিভি পর্দায়, BongoBd'র ইউটিউব চ্যানেল এ
শারীরিক অসুস্থতার কারণে এবারের ঈদ সংখ্যায় আর কোথাও লিখতে পারিনি। কথা রাখতে পারিনি অনেকের। এজন্য দুঃখ প্রকাশ করছি। তবে অন্যদিন অনলাইন ঈদ সংখ্যায় থাকছে আমার শৈশব স্মৃতি নিয়ে কিছু টুকরো লেখার সংকলন 'সেই যে আমার নানা রঙের দিনগুলি... ' এবার ঈদ সংখ্যায় আমার একমাত্র লেখা।
গায়ে জোর নেই বলে রিক্সা টানতে পারি না‚ তাই কলম টানি। কলমের প্রতি টান আমার ওইটুকুই। লিখতে আমার একটুও ভালো লাগে না। লিখতে মেহনত‚ বহু পরিশ্রমের ফল সেই লেখার গা থেকে ঘাম মুছতে মেহনত আবার। আদৌ সাহিত্যিক নই আমি‚ মেহনতি জনতারই একজন - মজদুরের সগোত্র। মুটেও বলতে পারেন আমায়। মোট ফেলেই আমার খাওয়া; মোটামুটি লিখে মোটের ওপর কিছু পেয়ে যাওয়া। ~ শিবরাম চক্রবর্তী। শ্রমিক দিবসের শুভেচ্ছা...
'বোধ' নামের এই স্বল্পদৈর্ঘ্য চলচ্চিত্রটি ছিল আমার নির্মিত প্রথম চলচ্চিত্র। আজ দেখলাম স্প্যানিশ ভাষার একটি ফেসবুক পেজ এ এটি পোস্ট করা হয়েছে। এবং বিশ্বব্যাপী এর অর্গানিক ভিউ ৫৯ মিলিয়ন!! অর্থাৎ চার কোটি নব্বই লক্ষ!! শেয়ার ৮ লক্ষ ৬৭ হাজার!!!
এই শত ব্যস্ততম ক্ষুদ্র জীবনে আপনার থেকে বারবার বই উপহার পাওয়া সত্যি খুব ভাগ্যের বিষয়। তাও আবার নিজের কর্মস্তলে। ভালোবাসা সীমাহীন ❤️ লাভ ইউ ব্র‍্যাদার ❤ সাদাত হোসাইন ❤ 
সাদাত হোসাইনের পাঠকপ্রিয় উপন্যাস 'মরণোত্তম' নিয়ে টেলিফিল্ম নির্মিত হচ্ছে। এটা একজন লেখকের জন্য যেমন আনন্দের, ঠিক তেমনই গ্রন্থের প্রকাশকের জন্যও। সঞ্জয় সমাদ্দারের মতো গুণী পরিচালক এটি নির্মাণ করছেন। কাজেই আমরা আশা করতে পারি টিভি দর্শকদের জন্য ভালো কিছু একটা আসছে। শুভ কামনা।
'মরণোত্তম' উপন্যাস এবার আসছে ভিজ্যুয়াল মাধ্যমে... সনজয় সোমদার এর পরিচালনায়... থাকছেন বরেণ্য অভিনেতা শহিদুজ্জামান সেলিম, ইমতিয়াজ বর্ষণ, মাহিমা সহ দারুণ সব অভিনয় শিল্পী... আজিজ মাস্টারের চরিত্রটিতে অভিনয় করার কথা কিংবদন্তী অভিনয়শিল্পী মামুনুর রশিদের। তবে করোনা পরিস্থিতির কারণে বিষয়টি এখনো চূড়ান্ত নয়। বঙ্গবিডির বেজড অন বুক (BOB) উদ্যোগ। উপন্যাসটি প্রকাশ করেছে অন্যপ্রকাশ ।
সেহরির সময় বাড়িতে ফোন দিলাম। আম্মা ফোন ধরে বললেন, 'হ্যালো'। আমি বললাম, 'আব্বাকে দেন'। আম্মা খানিক অবাক হলেন। সাধারণত বাড়িতে ফোন দিলে আম্মার সাথেই বেশি কথা হয়। আব্বা ফোনে কথা বলতে তেমন স্বাচ্ছন্দ্য বোধ করেন না। আম্মা আব্বাকে ফোন দিলেন। আব্বা ফোন ধরতেই আমি বললাম, 'আব্বা, আব্বা, ও আব্বা, আব্বা, আব্বা...' আব্বা অবাক গলায় বললেন, 'কী হইছে আব্বা?' আমি বললাম, 'আব্বা, ও আব্বা, আব্বা, আব্বা, আব্বা, ও আব্বা... আব্বা'। আব্বা এবার রীতিমত চিন্তিত হয়ে পড়লেন। তিনি বিভ্রান্ত গলায় বললেন, 'কী হইছে আব্বা? কিছু হইছে?' আমি আবারও বললাম, 'ও আব্বা, আব্বা, আব্বা, আব্বা, আব্বা... ও আব্বা।' আব্বা বললেন, 'আব্বা, কী হইছে, কী হইছে?' আমি ফিক করে হেসে দিয়ে বললাম, 'কিছু হয় নাই। এমনিই। অনেকদিন ধরে আপনারে ফোন দেই না। কতদিন আব্বা আব্বা বলে ডাকি না। মনে হচ্ছিল আব্বা আব্বা ডাকার জন্য বুকের ভেতরটা শুকাই গেছে, পানি না খাইতে পারলে যেমন তৃষ্ণা লাগে, সেইরকম। গলা শুকাই গেছে, কেমন খা খা লাগতেছিল বুকের মধ্যে। এইজন্য তৃষ্ণা মিটাইলাম। আব্বা, আব্বা, ও আব্বা, আব্বা, আব্বা...। আমি ফোন রেখে দিলাম। খানিক বাদে আম্মা ফোন দিয়ে গম্ভীর গলায় বললেন, 'তুই তোর আব্বারে কি বলছস?' আমি বললাম, 'কেন? কী হইছে?' আম্মা বললেন, 'কী হইছে মানে? সেইটা তুইই জানস। সে ফোন রাখনের পর থেইকা কানতেছে আর কানতেছে। নামাজে দাঁড়াইয়া মোনাজাত ধইরাও হাউমাউ কইরা কানতেছে। কি কইছস তোর আব্বারে...; কী বলেছি আমি? আমি হঠাৎ চুপ করে যাই। একদম চুপ। আম্মার প্রশ্নের কোন জবাব দেই না। চুপ করে বসে থাকি। নিঃশব্দ। আম্মা আমাকে জিজ্ঞেস করতেই থাকেন। আমি জবাব দেই না। আমার চোখ ক্রমশই ঝাপসা হতে থাকে, গাল ভিজে যেতে থাকে। বাইরে সুবহে সাদিকের আলো ফুটছে। সেই আবছা আলোর দিকে তাকিয়ে আমার হঠাৎ মনে হতে থাকল, আব্বা কাঁদুক, কাঁদুক। কাঁদুক তার পুত্রও। জগতে এই কান্নার খুব দরকার, খুব, খুব। এই অস্থির সময়ে অজস্র কষ্ট, বেদনা, শংকা, হাহাকার, ঘৃণা, মৃত্যু, জিঘাংসার কান্নায় ক্রমশই ডুবে যেতে থাকা জগতে এমন গভীর অনুভূতির তীব্র কান্না, এমন অপার ভালোবাসায় ডুবে থাকা বিশুদ্ধ কান্না খুব দরকার। খুব দরকার। ~ সাদাত হোসাইন ০৭.০৬.২০১৬ (রিপোস্ট)
বাবা হবার অনুভূতিটা টুপ করে বোঝা যায় না। অন্তত আমি বুঝিনি। আমার কাছে এ যেন নিজের ভেতর সঙ্গোপনে লুকিয়ে থাকা এক অবিশ্বাস্য, অনাবিষ্কৃত অনুভবের পৃথিবী। যাকে আমি রোজ একটু একটু করে আবিষ্কার করেছি। আর প্রতিমুহূর্তে বিস্মিত হয়েছি! এই আশ্চর্য অনুভূতির সমুদ্র এতোটা বছর আমার ভেতরই লুকিয়ে ছিল? অথচ আমি ঘুণাক্ষরেও টের পাইনি! এ কী করে সম্ভব!
নোরা, আমাকে রোজ একটু একটু করে সেই জীবন ও জগতকে স্পর্শ করতে শেখায়, অনুভব করতে শেখায়। আর শেখায় নিজেকে নতুন করে আবিষ্কার করতে। এই আবিষ্কারের নেশা সম্মোহনের মতো। প্র‍তি মুহূর্তে মনে হয়, আমি ডুবে যাচ্ছি অতলান্তিক এক ভালোবাসার গভীর সমুদ্রে। আজকাল হঠাৎ হঠাৎ চোখ জ্বালা করে ওঠে, ঝাপসা হয়ে ওঠে দৃষ্টি। কেন হয় কে জানে! নিশ্চয়ই পৃথিবীর সব বাবারই হয়। তারা কি জানেন, এই আশ্চর্য অনুভূতির রহস্য!
পাঠপ্রতিক্রিয়া... উপন্যাসের মূল চরিত্রে রয়েছে আলতামাশ। 'আলতামাশ' একটি তুর্কি নাম। নায়কের অগোছালো জীবনে 'আলতামাশ' নামখানা যেনো আরও বিচিত্র বয়ে আনে। তার জীবনসংগ্রামে রয়েছে এক বিষণ্ণ অধ্যায়। যদি একবাক্যে বলি-নৌকা আছে, নেই পাটাতন। আমার উপলব্ধিতে আলতামাশের জীবনীকে নৌকা মনে হয়েছে। যে নৌকার গলুই আছে, ছই আছে এমনকি বৈঠা আছে কিন্তু পাটাতন নেই। মানে জীবনটি যেনো অকেজো নৌকা। আলতামাশের জীবনসংগ্রামে তার এক সহযোদ্ধা ছিলো। তার নাম ফারিয়া। সে আলতামাশের স্ত্রী ছিলো। ফারিয়া আপ্রাণ চেষ্টা করেছে তার সঙ্গ দিতে। কিন্তু আলতামাশের অদ্ভুত আচরণে সে একসময় হাঁপিয়ে উঠেছিলো। ....... বি: দ্র: সাদাত হোসাইনের এ উপন্যাসটি আমার পঠিত প্রথম ছিলো। প্রচুর সমালোচনা আলোচনা শুনেছি লোকটার। বড্ড পড়তে ইচ্ছে করছিলো তার লেখা দু একটি উপন্যাস বা গল্প। সে ইচ্ছে থেকেই পড়া হয়েছিলো- বিভা ও বিভ্রম। জানিনা কার কি উপলব্ধি তবে আমার বেশ লেগেছে। তারপর আরেকটি উপন্যাস পড়া হয়েছে তার- মেঘেদের দিন। সেটির উপলব্ধি পরে ব্যক্ত করবো।
রিংকু বলল, ‘পারুদি এই চিঠিটা দিয়েছে।’ ফরিদের বুকটা ধক করে উঠল। পারু তাকে চিঠি লিখেছে! সে হন্তদন্ত হয়ে চিঠিটা হাতে নিল। সেখানে একটা মাত্র লাইন লেখা - ‘যে অভিমান বোঝে না, সে আবার কীসের প্রেমিক? প্রেমিক হতে হলে অভিমান বুঝতে হয়...।’ ফরিদ জানে না পারু তার ওপর কেন অভিমান করেছে! কোনো কারণই সে খুঁজে পেল না। কিন্তু তারপরও তার মনে হলো, পৃথিবীর সবচেয়ে যুক্তিহীন কারণেও যদি পারু তার ওপর অভিমান করে থাকে, তাতেও তার আপত্তি নেই। সে চায়, পারু বাকিটা জীবন এমন করেই তার ওপর অভিমান করুক। জগতের সবচেয়ে খামখেয়ালি, স্বেচ্ছাচারী, যুক্তিহীন অভিমান। ওই অভিমানটুকু সে ভাঙাতেই চায়। বুঝতেই চায়। সে আসলে সত্যিকারের প্রেমিক হতে চায়। এক সত্যিকারের আদ্যোপান্ত প্রেমিক। ~ 'স্মৃতিগন্ধা', - সাদাত হোসাইনের নতুন উপন্যাস। 
নীতু ধীরে ঘুরে দাঁড়াল। তারপর হেঁটে যেতে থাকল দূরে। আরও দূরে। যেন ক্রমশই মেঘ আর কুয়াশার ভেতর মিলিয়ে যেতে থাকল সে। অন্তু তাকিয়ে আছে। তার খুব ইচ্ছে হচ্ছিল ছুটে গিয়ে নীতুকে জড়িয়ে ধরতে। কিন্তু অন্তুর কেন যেন মনে হলো, এই জীবনে নীতুকে আর কখনোই স্পর্শ করতে পারবে না সে। দূরে তখন ডুবে যাচ্ছে সূর্য। নেমে আসছে সন্ধ্যা। সন্ধ্যার সেই অন্ধকারে ডুবে যাচ্ছে নীতুও। একটুকরো মেঘ,খানিক কুয়াশা,খানিক নরম হাওয়া কোথা থেকে উড়ে এসে জড়িয়ে ধরল নীতুকে। নীতুর হঠাৎ মনে হলো, তার বুকের ভেতর থেকে কেউ ফিসফিস করে বলছে, তোমার এতো দুঃখ কেন? এই যে আমি তোমায় জড়িয়ে রাখছি। এই যে মেঘের মতো,কুয়াশার মতো। আকাশ আর অনুভবের মতো। তুমি আমায় জড়িয়ে রাখবে না মা? সন্ধ্যা নেমে এসেছে। অন্ধকারে ডুবে যাচ্ছে সব। সেই অন্ধকারে ডুবে যাচ্ছে নীতুও।ক্রমশই লীন হয়ে যাচ্ছে গাঢ় অন্ধকারে। সেই অন্ধকার থেকে অন্তু আর তাকে আলাদা করতে পারলো না।তবুও ছুটল সে।জীবনের যতটুকু আলো তার,যতটুকু অন্ধকার,তার সব নীতুর ওই অন্ধকারেই না-হয় সমর্পিত হোক। নীতু অন্তত জানুক,ওই অন্তহীন অন্ধকারেও সে একা নয়... #তোমার_নামে_সন্ধ্যা_নামে
'স্মৃতিগন্ধা', পাঠপ্রতিক্রিয়া। "আচ্ছা মানুষ যদি সীমানা পেরোয়, তাহলে কি তার দুঃখগুলোও সীমানা পেরোয়? না-কি কাঁটাতারে আটকে থাকে? না-কি দুঃখগুলো পাখির মতো, সে দেশ সীমানা, কাঁটাতারের কিছুই বোঝে না! সে কেবল মানুষ বোঝে, মানুষ!" '.... কেউ বই শেষ না করে উঠতে পারবে না। আর প্রতিক্ষণ মনে হতে থাকবে এরপর কি হবে? তারপর বা তারপর আবার কি কাহিনি? এটাই তাঁর বড় গুন পাঠক ধরে রাখার ক্ষমতা৷ বইয়ে এতো বেশি থ্রিল ছিল যে মাঝে মাঝে পরের পৃষ্ঠা আগে ভাগে উল্টে দেখেছি আসলে কাহিনি কি ঘটে তা দেখার জন্য। যা করতে আপনিও হয়তো বাধ্য। '
'তোমার নামে সন্ধ্যা নামে', পাঠ প্রতিক্রিয়া, কলকাতা থেকে ❤️ '- এ এমনি এক লেখা।নজর সরানো যায় না। ..... জল, হাওয়া,মেঘ, কুয়াশা,পাতা ইত্যাদি প্রাণহীন বিষয় গুলো সজীবতায় ধরা দেয় , যেনো শারীরিক অবয়বে ধরে চোখের সামনে দাঁড়ায় । পড়তে পড়তে এতো সব অনুভূতি আসে যে আনমনে কথকের সাথে আলাপ জমে যায়।'
এবারের বইমেলায় আমার নতুন উপন্যাস 'তোমার নামে সন্ধ্যা নামে' পাঠকের যে ভালোবাসা পেয়েছে, তা রীতিমতো মুগ্ধকর ! করোনাকালীন এই বিরুদ্ধ পরিস্থিতিতেও অসংখ্য পাঠক তুমুল আগ্রহে সংগ্রহ করেছেন উপন্যাসটি। পাঠপ্রতিক্রিয়ায় জানিয়েছেন তাদের প্রবল ভালো লাগার কথা। যা একজন লেখক হিসেবে দারুণ তৃপ্তিকর ও অনুপ্রেরণাদায়ী। প্রিয় পাঠক, 'তোমার নামে সন্ধ্যা নামে'সহ অন্যপ্রকাশ বেস্ট সেলার উপন্যাস-২০২০ 'মেঘেদের দিন' ও 'মরণোত্তম' ঘরে বসে ২৫% কমিশনে পেতে নিচের লিংকে ক্লিক করুন অথবা ফোন করে অর্ডার করুন ১৬২৯৭ নম্বরে। তোমার নামে সন্ধ্যা নামে মরনোত্তম মেঘেদের দিন 
আচ্ছা, ফুল পাখিরও কি ঘর থাকে? বাড়ি কিংবা গৃহস্থালি? কে জানে, ফিরে আসতে আসতে তারাও হয়তো ভাবছে, এসব থাকে নাকি মানুষের ও..!! 'প্রণয়ে তুমি প্রার্থনা হও', কবিতার বই। পাওয়া যাচ্ছে রকমারিতে। 
'তোমার নামে সন্ধ্যা নামা শহর জানে, রোজ কতটা আঁধার জমাই অভিমানে! রোজ কতটা কান্না জমাই বুকের কোণে, তোমার নামে রাত্রি গভীর শহর জানে...'
খুলনা বিশ্ববিদ্যালয়ের এক শিক্ষকের পাঠপ্রতিক্রিয়া ❤️ সাদাত হোসেনের লেখা এর আগে পড়া হয়নি। ফেইসবুকে তার লেখা পড়ে এক ধরনের ভালোলাগা কাজ করছিল। বিশেষত স্মৃতিসন্ধ্যা নিয়ে বিভিন্ন লেখা শেয়ার দেওয়ায় আমি রকমারিতে প্রি-অর্ডার দিয়েছিলাম। সুযোগের অভাবে পড়া হয়ে উঠেনি কয়েক দিনে। আজ সকালে পড়া শুরু করেছিলাম। সারাদিন একটানা উপন্যাসটা পড়লাম। সাদাত হোসেন আমাকে সারাটা দিন শেষে মধ্যরাত অবধি বেধে রাখলেন মহিতোষ মাস্টার, পারু, পারুর মা অঞ্জলি, ফরিদ, পারুর বোন চারু আর ভুবনডাঙ্গার ঘটনাবলী। এদেশ ছেড়ে যাওয়া ওপারে পাড়ি জমানো মানুষের গল্পটা এত সুন্দরভাবে লেখক তুলে আনলেন। অপেক্ষায় আছি পারুর কি হয়েছে সেটি জানার অধির অপেক্ষায়........ বহুতদিন পর মনে হয় আমি আমার হারানো সেই দিন ফিরে পেয়েছি
এই যে আমার হঠাৎ মন খারাপ,এই যে আকাশ মেঘলা হয়ে এলো, এই যে দুপুর বুকের গহীন থেকে, সন্ধ্যা এনে হঠাৎ এলোমেলো। এই যে আমার ভাল্লাগে না কিছু, এই যে ভীষণ বিষণ্ণ এক দিন, একটা তুমুল কোলাহলের শহর, হঠাৎ হল নির্জনতায় লীন। এই যে বুকে জমছে ভেজা পালক, পাখির মতো ছটফটানি মন, এই শহরের কোন মানুষটা জানে, তুমিবিহীন আমার নির্বাসন। প্রণয়ে তুমি প্রার্থনা হও, মূল্য ১৫০/-
বইমেলাটা শেষ হয়ে গেলো! এই প্রথম বলতে গেলে পুরো বইমেলাতেই আমি নেই। আমি বিহীন আমার বইগুলোর খবর নিয়েছে কেউ? অফলাইন কিংবা অনলাইনে?
- আপডেট আমি এখনো হাসপাতালে ভর্তি। ভর্তির প্রায় দু সপ্তাহ হতে চললো, এখনো রিলিজ ডেট নিশ্চিত নয়। এই পুরোটা সময় নানাবিধ শারীরিক - মানসিক চড়াই-উতড়াইয়ের ভেতর দিয়ে যেতে হয়েছে। সময়টা নি:সন্দেহে কঠিন। জীবনের বিরল ও ভয়াবহ এক অভিজ্ঞতাও। তবে আল্লাহর কাছে অশেষ কৃতজ্ঞতা যে তিনি এই কঠিন দু:সময়েও সর্বাত্মক সহযোগীতা করেছেন। প্রিয় পরিবার, কাছের মানুষ , বন্ধু, শুভাকাঙ্ক্ষী , ডাক্তার, নার্স থেকে শুরু করে অসংখ্য মানুষ সীমাহীন ভালোবাসায় আগলে রেখেছিলেন। তাদের সকলের কাছে কৃতজ্ঞতা । এই মুহূর্তে আমার শরীরের অবস্থা অনেকটাই স্টেবল। অক্সিজেন লেভেল, ফুসফুস সংক্রমণ ও জ্বর অবশেষে প্রায় নিয়ন্ত্রণে চলে এসেছে। তবে এই প্রক্রিয়া বেশ কঠিন ছিল। কিছু শারীরিক জটিলতার কারণে প্রথম থেকেই পর্যাপ্ত এন্টিবায়োটিক/ট্রিটমেন্ট ব্যবহার করা যাচ্ছিল না। প্রাথমিকভাবে কয়েকদিনের চেষ্টায় প্রায় চারগুন বেশি থাকা লিভার এনজাইম কমিয়ে এনে প্রোপার ট্রিটমেন্টে যেতে হয়েছে। তবে আল্লাহর রহমতে এখন তা অনেকটাই নিয়ন্ত্রিত। যদিও এই মুহূর্তে প্রচন্ড কাশির কারণে এখনো কন্টিনিউয়াসলি নেবুলাইজেশন সহ নানা প্রক্রিয়ার ভেতর দিয়ে যেতে হচ্ছে। ফলে কথা বলার মতো পরিস্থিতি নেই। দেশ-বিদেশ থেকে অসংখ্য মানুষ খোঁজ নিয়েছেন, তাদের প্রতি কৃতজ্ঞতা । আমার এটেন্ডেন্স চেষ্টা করেছেন অনেকের সঙ্গেই যতটা সম্ভব কথা বলার, আপডেট জানানোর। তবে সঙ্গতকারণেই আমার পক্ষে সরাসরি সম্ভব হয়নি। এখনো শরীর প্রচন্ড দুর্বল। দোয়া প্রার্থনা করছি। আশা করছি, দ্রুত সবকিছু ঠিক হয়ে যাবে। সবাই সাবধানে, নিরাপদে থাকবেন। ফী আমানিল্লাহ! ~ সাদাত হোসাইন
আমি বইমেলায় নেই, তবে আমার বইগুলো রয়েছে। অন্যধারার ১৪৪-১৪৭ নম্বর স্টলে, অন্যপ্রকাশের ৮ নম্বর প্যাভিলিয়নে এবং প্রথমার ২৯ নম্বর প্যাভিলিয়নে। আমার সাথে না হলেও দেখা হোক আমার লেখা শব্দ, গল্প, বইয়ের সাথে। ❤️ 
অনিবার্য কারণবশত আজ ও আগামীকাল আমি বইমেলায় আসছি না। পরবর্তী তারিখ জানিয়ে দেওয়া হবে। তবে আমার বইগুলো পাওয়া যাচ্ছে অন্যধারা ১৪৪-১৪৭ নম্বর স্টলে। অন্যপ্রকাশ প্যাভিলিয়ন ৮ এবং প্রথমা প্যাভিলিয়ন ২৯।
উপন্যাস লেখার শুরু ৬-৭ বছর। এই ছ-সাত বছরে ক্রমশই পাঠকের ভালোবাসা, সমর্থন যেমন পেয়েছি, তেমনি অসংখ্য মানুষের আঘাত, তীব্র ঘৃণাও পেয়েছি। তবে তাতে কখনো কখনো বিচলিত হলেও লক্ষ্যচ্যুত হইনি। দাঁতে দাঁত চেপে নিজের কাজটি করে গেছি। কারো বিরুদ্ধে কোনো বিষোদগারে অংশ নেইনি। ভেবেছি, দূরের পথে ফুলের মতো ছড়িয়ে ছিটিয়ে থাকা বন্ধুদের সুরভিত সমর্থন যেমন থাকবে, তেমনি প্রচন্ড ঈর্ষা, বিবমিষা আর জিঘাংসায় ওঁত পেতে থাকবে ভয়ানক কণ্টকও। তবে সেসব শেষ অবধি নির্বিকার প্রতিক্রিয়া পেতে পেতে হয়তো ক্লান্ত হয়ে তীক্ষ্ণ তীরের বিষাক্ত ফলা গুটিয়ে নেবেই। কেউ কেউ নিয়েছেও। তবে কেউ কেউ অবিচল থেকেছে ওই, বিস্ময়কর অধ্যবসায় আর একাগ্র ধারাবাহিকতায় বছরের পর বছর নিজের কাজ বাদ দিয়ে লেগে থেকেছে পিছে। অক্ষমতার আগুনে জ্বলেপুড়ে অঙ্গার হয়েছে। নতুন মুখ তাদের দলে যুক্ত হয়েছে। তবে তাতে 'আমার এই পথ চলাতেই আনন্দকে'-খুব একটা চ্যুত করতে পারেনি। যতটুকু করেছে, তা হয়তো আঘাতে আঘাতে আহত করা। কিন্তু দৃঢ় প্রতিজ্ঞা থেকে টলাতে পারেনি। সাধারণত এই ধরনের পোস্ট আর আজকাল দেয়ার আগ্রহ বোধ করি না। তারপরও গত কয়েক বছর রকমারিতে একটানা উপন্যাস ক্যাটাগরিতে নিজের এই অবস্থানটি পাঠকের প্রতি কৃতজ্ঞ করে। দায়বদ্ধ করে। ধন্যবাদ প্রিয় পাঠক, ভালোবাসা অফুরান 
বহুকাল এতোটা অবাক হইনাই! বহুকাল। 😎 এতোটা খুশিও 😃। কোন সে অজানা সুহৃদ একদম ঘরের দরজার চৌকাঠে পৌঁছে দিলেন এই মহা বিস্ময়!! আহা, সুশি, কতটুকু খুশি, কী করে বুঝাই!! কে পাঠাইছেন? হাত তোলেন? 🤚 অচেনা-অজানা যিনি এই বিস্ময় উপহার পাঠিয়েছেন, তাও আবার প্রিয় কোরিয়ানা রেস্টুরেন্ট থেকে, তিনি বেঁচে থাকুন, ধনে-মানে, অর্থকড়িতে সমৃদ্ধ হোন, যাতে আজীবন এমন সারপ্রাইজ উপহার দিতে পারেন... অবশ্যই শুধু আমারেই 😋😋😎🤣 আমিন ❤️❤️তোমাতেই বাঁচি, জলে ভাসি, হাসি, তোমাতেই ভালোবাসি। তোমাতেই দিন, জনমের ঋণ, তোমাতেই ফিরে আসি। তোমাতেই ভাবি, তোমাতেই কাঁপি, তোমাতেই শুরু শেষ, এ হৃদয় জানে, প্রার্থনা মানে, আমার বাংলাদেশ! ~ সাদাত হোসাইন
অবশেষে উন্মুক্ত হলো 'প্রণয়ে তুমি প্রার্থনা হও' এর প্রচ্ছদ। 'প্রণয়ে তুমি প্রার্থনা হও' এই বইমেলায় আমার কবিতার বই। এলবাম আকারের এই বইয়ের প্রচ্ছদ করেছে হৃদয় চৌধুরী । আজ প্রি অর্ডার শুরু হয়ে গেলো। অর্ডার লিংক-  মূল্য- ১৪০ টাকা উঠোন পেরোতে গুচ্ছ ফুলের বাগান, বাগান পেরোতে মৃত্যুর মালভূমি, এইখানে আমি এসেছি মৃত্যু পেতে, আমায় পেতে কেন এসেছিলে তুমি? ~ সাদাত হোসাইন
আজ বিকেল বা সন্ধ্যায়ই শুরু হবে আমার নতুন কবিতার বই 'প্রণয়ে তুমি প্রার্থনা হও'র রকমারি প্রি অর্ডার। তার আগে বইয়ের ভূমিকা পড়ে নিতে পারেন- ভূমিকা- 'কবিতার প্রতি আমার বিশেষ পক্ষপাত কিংবা দুর্বলতা নেই, যতটা আছে গল্প বা উপন্যাসের প্রতি। এ কথা শুনে আমার পাঠকরা খানিক রুষ্ট হতে পারেন। কারণ তারা অতি আগ্রহ নিয়ে আমার এইসব ছাইপাঁশ 'কবিতা' পড়েন। তাদের নোটবুক, ডায়েরিতে টুকে রাখেন। প্রিয়তম মানুষকে আবৃত্তি করে শোনান। তাদের খাতায়, ফেসবুকে, ছবিতে , রাস্তার পাশের দেয়ালে, খেয়ালে লিখে রাখেন। এসব দেখে আমি বিস্মিত হই। যা এমন অবহেলায়, উপেক্ষায় ফেসবুকের পোস্ট থেকে বই হয় কেবল নথিবদ্ধ করে রাখার উদ্দেশ্যে, তা কী করে এমন অসংখ্য মানুষের হাসি-কান্না, আনন্দ-বেদনার কাব্য হয়ে ওঠে! বিষয়টা আমাকে বিস্মিত করে। মন খারাপের কোনো বিষণ্ণ সন্ধ্যায় কিংবা অলস দুপুর কিংবা নির্ঘুম রাত্রিতে চট করে বুকের ভেতর থেকে যে হাহাকারের দীর্ঘশ্বাস, আনন্দের তুমুল উদযাপন শব্দে-বাক্যে প্রকাশিত হয় তা কী করে এভাবে অজস্র মানুষের অনুভূতির স্পন্দন হয়ে ওঠে! সেবার এক মেডিকেল কলেজে গিয়ে দেখি দেয়ালজুড়ে লেখা- 'আমাকে হারাতে দিলে নিখোঁজ বিজ্ঞপ্তিতে ছেয়ে যাবে তোমার শহর...'। কলকাতার এক তরুণীকে দেখেছিলাম তার শাড়ি জুড়ে লিখে আনতে, 'শোনো কাজল চোখের মেয়ে, আমার দিবস কাটে বিবশ হয়ে তোমার চোখে চেয়ে...' এমন অসংখ্য ঘটনা রয়েছে। যা দেখে চমকে গেছি। বুঝতে পেরেছি, এই লেখাগুলো আমার অনাদর পেয়েই যেন কোন এক অগোচরে অভিমানে পৌঁছে গেছে অসংখ্য মানুষের আদুরে হৃদয়ের অন্দরমহলে। এ এক অদ্ভুত ব্যাপারই বটে! আনন্দময়ও। সম্ভবত এই আনন্দটুকুর জন্যই এই লেখা, এই বই। এর বেশি কিছু চাওয়া নেই আমার। লেখার এই আনন্দটুকুই না হয় প্রাপ্তি হয়ে থাক। বি.দ্র. ভূমিকার 'ছাইপাঁশ' শব্দ নিয়ে আমার এক শুভাকাঙ্ক্ষী আপত্তি জানিয়েছেন। তিনি বলেছেন, নিজের লেখা নিয়ে নাকি এমন তুচ্ছ-তাচ্ছিল্য করা ঠিক নয়। তুচ্ছ-তাচ্ছিল্য করা উচিৎ অন্যের লেখা নিয়ে। এটাই নাকি এই সময়ের ট্রেন্ড! অনেক ভেবে দেখলাম, তার কথা সত্য। আজকাল প্রায় সকলেই নিজের লেখা কিংবা নিজেকে ভাবেন কালজয়ী। আর অন্যকে তুচ্ছাতিতুচ্ছ । আমারও তাই করা উচিৎ ।কিন্তু করতে গিয়ে দেখলাম, 'আমার এই ভুল পথ চলাতেই আনন্দ..." আর কে না জানে, আনন্দই আসল! আর সেই আসল আনন্দের উৎস পাঠক। প্রিয় পাঠক, 'প্রণয়ে তুমি প্রার্থনা হও' হয়ে উঠুক আপনাদের প্রভূত আনন্দের উৎস। - সাদাত হোসাইন
আজ বইমেলায় যাবো না। তবে বৃহস্পতি, শুক্র (থাকব অন্যধারার ১৪৪-১৪৭ নম্বর স্টলে), শনি, রবি (থাকব অন্যপ্রকাশের ৮ নম্বর প্যাভিলিয়নে) টানা এই চারদিন দুপুর ৩.৩০ থেকে রাত ৯ টা অবধি বইমেলায় থাকব।
আজ ৩.৩০ থেকে বইমেলায় থাকব অন্যপ্রকাশের প্যাভিলিয়ন ৮ এ। এখানে আছে 'তোমার নামে সন্ধ্যা নামে'সহ 'মেঘেদের দিন' ও 'মরণোত্তম'। আর ১৪৪-১৪৭ নম্বর স্টল অন্যধারায় পাবেন 'স্মৃতিগন্ধা', শেষ অধ্যায় নেই, নির্বাসন, আরশিনগর, অন্দরমহল ,অর্ধবৃত্ত' সহ আমার অন্যান্য বই। প্রিয় পাঠক, দেখা হবে। বি.দ্র. অন্যধারা (১৪৪-১৪৭ )থেকে বই নিয়ে এসে অন্যপ্রকাশ প্যাভিলিয়ন ৮ থেকে আমার অটোগ্রাফ নিয়ে যেতে পারবেন। 
একদিন বিরতির পর আবার আগামীকাল মঙ্গলবার বইমেলায় থাকব দুপুর ৩.৩০ থেকে অন্যপ্রকাশের প্যাভিলিয়ন ৮ এ। এখানে আছে 'তোমার নামে সন্ধ্যা নামে'সহ 'মেঘেদের দিন' ও 'মরণোত্তম'। আর ১৪৪-১৪৭ নম্বর স্টল অন্যধারায় পাবেন 'স্মৃতিগন্ধা', শেষ অধ্যায় নেই, নির্বাসন, আরশিনগর, অন্দরমহল ,অর্ধবৃত্ত' সহ আমার অন্যান্য বই। প্রিয় পাঠক, দেখা হবে। বি.দ্র. অন্যধারা (১৪৪-১৪৭ )থেকে বই নিয়ে এসে অন্যপ্রকাশ প্যাভিলিয়ন ৮ থেকে আমার অটোগ্রাফ নিয়ে যেতে পারবেন।
এই উপন্যাসটির দাম ১৫০ টাকা!! যারা বইয়ের দাম নিয়ে অনেক অভিযোগ করেন, তাদের জন্য খানিক স্বস্তির নিঃশ্বাস ফেলার সুযোগ। গত বছরের প্রথম দিকে 'প্রথম আলো' ঈদ সংখ্যার জন্য লিখেছিলাম। বইটি আসছে 'প্রথমা' থেকে।  প্রচ্ছদ করেছেন- মাসুক হেলাল বই থেকে- মৃত্যুর কিছুক্ষণ পর আলতামাশের হঠাৎ মনে হলো, কোনো একটা স্বপ্নের ভেতর থেকে জেগে উঠেছে সে। কিন্তু স্বপ্নটা এতটাই বাস্তব ছিল যে সেই স্বপ্নের ঘোর কিছুতেই কাটাতে পারছে না। তার বুকের কাছে একটা তীব্র ব্যথা। হাঁটুর কাছটাতেও। ট্রেনটা কী অবিশ্বাস্য গতিতেই না তার শরীরের ওপর দিয়ে ছুটে চলে গেল! সে হাত বাড়িয়ে তার বুকের ব্যথার জায়গাটা স্পর্শ করতে চাইল। কিন্তু পারল না। বিস্মিত আলতামাশ তাঁর ক্ষতবিক্ষত হাঁটু জোড়া দেখার জন্য নিচে তাকাল। আর সাথে সাথেই আতঙ্কে কিংবা আনন্দে জমে গেলো সে। দেখল, খানিক আগে যে ট্রেনটা তার শরীরের ওপর দিয়ে চলে গেছে, সেই শরীরটা ওখানে ট্রেন লাইনের ওপর ছিন্নভিন্ন হয়ে পড়ে আছে। অথচ সে বেঁচে আছে! তাঁর এতোদিনের স্বপ্ন তাহলে পূরণ হয়েছে? সে বেঁচে থেকেই তাঁর নিজের বিকৃত মৃত শরীরটা দেখতে পাচ্ছে? কী আশ্চর্য! বিভ্রান্ত, বিচলিত আলতামাশ ভেবে পেল না সে কী করবে? তবে তাঁর ইচ্ছা হচ্ছিল তীব্র এক চিত্কারে ঘুমন্ত এই পৃথিবীকে জাগিয়ে তুলতে। আজ এই পৃথিবীতে তার চেয়ে সুখী আর কেউ নেই। অবশেষে সে সত্যি সত্যিই তার সেই আরাধ্য অলৌকিক জীবন, অবিশ্বাস্য ক্ষমতাটা পেয়ে গেছে!
বইমেলার নতুন উপন্যাস 'স্মৃতিগন্ধা'সহ আমার ৯ টা বই পাওয়া যাচ্ছে অন্যধারার ১৪৪-১৪৭ নম্বর স্টলে। আজ ও আগামীকাল আমি থাকছি 'অন্যপ্রকাশের ৮ নম্বর প্যাভিলিয়নে 'তোমার নামে সন্ধ্যা নামে' উপন্যাসের সাথে। রয়েছে 'মেঘেদের দিন' ও 'মরণোত্তম'ও। প্রিয় পাঠক, আপনারা অন্যধারা থেকে বই কিনে অন্যপ্রকাশের প্যাভিলয়নে এসে অটোগ্রাফ নিতে পারবেন।
মেলায় থাকছি আজ রবি ও সোমবারও। এ দুই দিন থাকবো অন্যপ্রকাশ এর ৮ নম্বর প্যাভিলিয়নে... দুপুর সাড়ে ৩ টা থেকে রাত ৯ টা অবধি। এখানে রয়েছে আমার নতুন উপন্যাস 'তোমার নামে সন্ধ্যা নামে'সহ 'মেঘেদের দিন' ও 'মরণোত্তম'। আর অন্যধারায় রয়েছে 'স্মৃতিগন্ধা'সহ অন্যধারা প্রকাশিত অন্যান্য বই। স্টল ১৪৪-১৪৭।
আগামীকাল শনিবার ৩.৩০ থেকে বইমেলায় থাকব, অন্যধারার ১৪৪-১৪৭ নম্বর স্টলে। 'স্মৃতিগন্ধা'সহ অন্যধারা প্রকাশিত অন্যান্য বই থাকছে এখানে। এছাড়া অন্যপ্রকাশের প্যাভিলিয়ন ৮ এ পাওয়া যাচ্ছে 'তোমার নামে সন্ধ্যা নামে' সহ 'মেঘেদের দিন', 'মরণোত্তম'...
চলে এলাম অন্যধারায় ,স্টল ১৪৪ থেকে ১৪৭। আছি 'স্মৃতিগন্ধা'সহ অন্যধারা প্রকাশিত অন্যান্য বইসহ। বি.দ্র. অন্যপ্রকাশ প্যাভিলিয়ন ৮। সেখানে পাওয়া যাচ্ছে 'তোমার নামে সন্ধ্যা নামে' সহ 'মেঘেদের দিন', মরণোত্তম'...
গতরাত থেকেই নানা কারণে মন মেজাজ খারাপ। সারাদিন কেটেছে তুমুল অস্থিরতায়। এর মধ্যেই শুরু হয়ে গেলো বইমেলা । অথচ 'স্মৃতিগন্ধা'এখনো প্রেসে। অল্প কিছু বই ছাপা হয়েছে, কিছু বইয়ের মলাট, বাঁধাই এখনো শেষ হয়নি ,কিছু বইয়ের আঠা শুকায়নি। এরমধ্যেই মেলায় বই পাঠাতে হবে। তার আগে রকমারির দাবী তাদের বই দিতে হবে। প্রি অর্ডার করা পাঠকরা অপেক্ষায়। কিন্তু কীভাবে কী সম্ভব ? প্রকাশকের অবস্থা পাগলপ্রায়। তিনি কী করে কী করে যেন এই মাঝরাতে রকমারির জন্যও কিছু বইয়ের ব্যবস্থা করলেন। কিন্তু অটোগ্রাফ? অটোগ্রাফ ছাড়াতো দেশের বিভিন্ন প্রান্তে অপেক্ষায় থাকা পাঠকের কাছে বই পাঠানো যাবে না। তাহলে উপায়? উপায় এই মাঝরাতে কার্টন ভরে রকমারির রাসেল আর রুবেল বই নিয়ে এসেছে আমার বাসায়। আমি গত কদিনের টানা নির্ঘুম রাত শেষে এখন আবার এই ভয়ানক মানসিক অস্থিরতা নিয়েই বসেছি অটোগ্রাফ দিতে। হয়তো রাতভর অটোগ্রাফ দিতে হবে। অটোগ্রাফ দেয়া শেষ হলে এই ছেলেগুলো এই বই নিয়ে যাবে মতিঝিলে রকমারি অফিসে। তারপর শুরু হবে সেগুলো প্যাকিং। তারপর পাঠানো হবে পাঠকের ঠিকানায়। প্রিয় পাঠক, রকমারির প্রতি ভালোবাসা, শ্রদ্ধা। এ সবই আপনাদের জন্য। ভালোবাসার বিনিময়ে ভালোবাসা। আমরা আসলে এভাবেই নিরন্তর চেষ্টা করে যাই আপনাদের প্রত্যাশা পূরণে। আজ দুপুর থেকে বইমেলায় থাকব। অন্যধারার ১৪৪ - ১৪৭ নম্বর স্টলে। সাথে থাকবে স্মৃতিগন্ধা। আর অন্যপ্রকাশ এর ৮ নম্বর প্যাভিলিয়নে থাকছে 'তোমার নামে সন্ধ্যা নামে'।
অন্যপ্রকাশ এর ৮ নম্বর প্যাভিলিয়নে আজ থেকেই পাওয়া যাচ্ছে আমার বইমেলার নতুন উপন্যাস 'তোমার নামে সন্ধ্যা নামে'সহ 'মেঘেদের দিন' এবং 'মরণোত্তম'ও। রবি ও সোমবার দুপুর ৩ টা থেকে আমি থাকব অন্যপ্রকাশে।
আজ থেকে শুরু হচ্ছে বইমেলা । মেলায় অন্যধারার ১৪৪-১৪৭ নম্বর স্টল (শিশু পার্কের পরে ইঞ্জিনিয়ারিং ইন্সটিটিউট সংলগ্ন গেট দিয়ে ঢুকতে হবে। এবারে মেলার বিন্যাসে পরিবর্তন আনা হয়েছে বলে সম্প্রসারিত হয়েছে ও এই নতুন গেট) - এ পাওয়া যাচ্ছে আমার নতুন উপন্যাস 'স্মৃতিগন্ধা'সহ আরশিনগর, অন্দরমহল, শেষ অধ্যায় নেই, ছদ্মবেশ ,নির্বাসন, অর্ধবৃত্ত ,তোমাকে দেখার অসুখ ও কাজল চোখের মেয়ে'। আগামীকাল শুক্র ও পরশু শনিবার আমি থাকব অন্যধারার স্টলে দুপুর ৩ টা থেকে রাত ৯ টা অবধি।
বইমেলায় আমি মূলত থাকব দুটি প্রকাশনীতে। অন্যপ্রকাশের ৮ নম্বর প্যাভিলিয়ন এবং অন্যধারার ১৪৪ থেকে ১৪৭ নম্বর স্টলে। কবে কোথায় থাকব তা নিয়মিত আপডেটের মাধ্যমে জানিয়ে দিব ফেসবুকে আমার ব্যক্তিগত প্রোফাইল ও পেজে। আপাতত জানিয়ে রাখি, আমার নতুন উপন্যাস 'স্মৃতিগন্ধা' বইমেলার প্রথম দিন থেকেই অন্যধারার ১৪৪-১৪৭ নম্বর স্টলে পাওয়া যাবে। আরেকটি উপন্যাস 'তোমার নামে সন্ধ্যা নামে' পাওয়া যাবে অন্যপ্রকাশ এর ৮ নম্বর প্যাভিলিয়নে। প্রথম শুক্র ও শনিবার দুপুর ৩ টা থেকে রাত ৯টা অবধি থাকব অন্যধারায়। রবিবার থাকব অন্যপ্রকাশে। বাকি সময় জানিয়ে দেয়া হবে ফেসবুকে। ধন্যবাদ প্রিয় পাঠক, দেখা হবে। বি.দ্র. শনিবার থেকে স্মৃতিগন্ধা'র প্রি অর্ডারকৃত বই সরবরাহ শুরু হবে।
সিডনিতে এখন প্রায় শেষ রাত। সারাদিন চরকির মতো ঘুরে ঘুরে রাজ্যের ক্লান্তি নিয়েও আমি এখন জেগে আছি, ঘুম নেই। বুকের ভেতর বেপরোয়া পাখি ডানা ঝাপটায়, ডানা ঝাপটায়। তাকে আমি বোঝাতে পারিনা। পোষ মানাতে পারিনা। সে ক্রমশই আরও বেপরোয়া হয়, আরও... দিন পাঁচেক হলো আমি সিডনিতে। বাংলাদেশ থেকে হাজার হাজার মাইল দূরে। ছবির মতো সুন্দর দেশ অস্ট্রেলিয়া। যেদিকে তাকাই, অবচেতন মুগ্ধতা ছুঁয়ে যায় বুকের গহীন। তারপরও মাত্র ক'টা দিনেই মন কেমন করছে বাড়ির জন্য। এই বাড়ি মানে কেবল আমার ঘর কিংবা গ্রাম নয়, এই বাড়ি মানে বাংলাদেশ, এই বাড়ি মানে লোকে লোকারণ্য শহর, ভীড় ভাট্টার পথ, কোলাহল, ঘ্রাণ, রিকশার টুংটাং শব্দ, কিংবা সন্ধ্যার আকাশ, তুমুল বৃষ্টির রাত! কিন্তু আকাশতো জগতজুড়েই এক, বৃষ্টিও! তাহলে? তাহলে ওই আকাশটুকুর জন্যও এমন সুতীব্র তেষ্টা কেন? কিংবা ওই বৃষ্টির জন্য? এই যে এখানেও বৃষ্টি নামে মেঘে ডোবা আকাশ বেয়ে, তাহলে? তবুও কেন মনে হয়, বাংলাদেশের ওই আকাশটুকু অন্যরকম, মায়ার আঁচল হয়ে পুষে রাখে চেনা মাটি ও মানুষের ঘ্রাণ, ওই বৃষ্টিও আলগোছে পুষে রাখে প্রিয়তম স্পর্শ কিংবা শব্দ? খানিক আগে সেই বাংলাদেশ থেকে এক পাঠক ইমেইল করলেন এই ছবি। দীর্ঘসময় সেই ছবির দিকে তাকিয়ে থাকতে থাকতে আমার আচমকা মনে হলো, আমি আসলে তেষ্টা-ক্লান্ত মানুষ। সেই তেষ্টাটুকু এমন বুকের গহীন ছুঁয়ে যাওয়া ভালোবাসার জন্য। সাদেক, চোখের ভেতর কেমন অস্বস্তি, কেমন পুড়ে যাচ্ছে, জলে ভিজতে ব্যকুল বলে! এইসব ব্যকুলতা থাকুক, ভালোবাসা ফিরে আসবে বলে!
দরাজ গলায় কাঁপিয়ে দিলে বুক, একটা জাতি অগ্নি হয়ে ওঠে, একটা দেশের মুক্তি দিনের গান, ফুটল তাঁরই বজ্র কঠিন ঠোঁটে। একটা জাতির গল্প লেখা হলো, এক ইতিহাস গাড়ল চির আসন, একটা মানুষ আঙ্গুল তুলে দিলেন, ৭ ই মার্চে জীবন জয়ের ভাষণ! সেই মানুষটা কেমন করে অমন, বুলেট বুকে লুটিয়ে পড়েন ধরায়, কার বুকে কে বীজ বুনে দেয় খুনের, কার জন্য ঘৃণার বাষ্প ছড়ায়। এই যে মাটি সবুজ ঘাসে ছাওয়া, এই যে আকাশ স্বাধীনতায় আঁকা, সেই মাটিতে, সেই আকাশের নিচে, তাঁর দেহটি নিথর করে রাখা! মাটির বুকে কান্না জমা খুব, আকাশ জানে কী ব্যথা সে লুকায়, কেবল কিছু মানুষরূপি শ্বাপদ, ঘাতক হয়ে স্নেহের হিসেব চুকায়। বুকের ভেতর আস্ত আকাশ পুষে, সেই মানুষটা ছড়িয়ে ছিলেন মায়া, মায়ার ছায়ায় কেমন করে অমন, উঠল বেড়ে হিংস্র খুনীর কায়া! সেই মানুষটা স্বপ্ন দেখেছিলেন, লাল সবুজের একটা সোনার দেশ, লোভের মাদক মাতাল করে দিয়ে, খুনীর বুকে জাগায় কী বিদ্বেষ! অবাক চোখে তাকিয়ে দেখেন তিনি, ঝাঁকে ঝাঁকে বুলেট আসে ছুটে, বুলেট কী আর জানে, এই দেশটার জন্যই তিনি মুজিব হয়ে ওঠেন! জানতো যদি ওরা, হয়তো তাদের বুকেও জমতো, গন্ধ হৃদয় পোড়া। হৃদয় পোড়া গন্ধে বাতাস ভারি, হাওয়ার বুকে কান্না আজও ভাসে, মানুষটা কী দূরের আকাশ থেকে, বাংলাদেশকে আজো ভালোবাসেন! এই যে এমন থমকে থাকে মন, এই যে ভাসে হাওয়ায় কীসের ঘ্রাণ? লাল সবুজের এই পতাকা জানে, মুজিব মানেই বাংলাদেশের প্রাণ। ~ সাদাত হোসাইন
গত বছরের শুরুর দিকে 'প্রথম আলো' ঈদ সংখ্যার জন্য একটি ছোট্ট উপন্যাস লিখেছিলাম। নাম 'বিভা ও বিভ্রম'। করোনা পরিস্থিতির কারণে ঈদ সংখ্যায় প্রকাশিত হওয়া সেই উপন্যাস খুব বেশি পাঠক পড়েছেন বলে মনে হয় না। ছোট্ট এই উপন্যাসটি কি এবারের বইমেলায় বই আকারে আসতে পারে? একটু কনফিউজড। যদিও উদ্ভট কল্পনার জীবন কাটানো 'আলতামাশ' নামের এক যুবকের বিচিত্র অভিজ্ঞতার গল্প এই উপন্যাস। যে জীবনভরই 'উড়তে' এবং 'অদৃশ্য' হতে চেয়েছিল। এবং এই ক্ষমতার মাধ্যমেই সে তার জীবনের যাবতীয় দুর্দশা ও অপ্রাপ্তি ঘোচাতে চেয়েছিল। তারপর হঠাৎই এক বিস্ময়কর ঘটনা ঘটে তার জীবনে! সেই ঘটনাটি কী? গল্পটির প্রতি একধরনের তীব্র আকর্ষণ রয়েছে আমার নিজেরই... সেক্ষেত্রে 'প্রথমা' থেকে প্রথমবারের মতো আসতে পারে আমার কোনো বই..
মোমেন্ট টু রিকল ❤️ অন্যদিন রজতজয়ন্তীতে 'সম্ভাবনার বাংলাদেশ' (অভিনয়ে-সিয়াম আহমেদ, অনলাইন এডুকেশনে- আয়মান সাদিক এবং কথাসাহিত্যে- সাদাত হোসাইন) শিরোনামে সম্মাননা গ্রহণ অনুষ্ঠানের অসাধারণ এই মুহূর্তগুলো সত্যিকার অর্থেই বিশেষ হয়ে উঠেছিল আমাদের গল্প, আড্ডা, কথকতায়। হয়ে উঠুক স্বপ্নময় আগামীর প্রতিচ্ছবিও...
'পাক্ষিক অন্যদিন', এর পঁচিশ বছর পূর্তির রজতজয়ন্তী অনুষ্ঠানে 'সম্ভাবনার বাংলাদেশ' শিরোনামে কথাসাহিত্যের জন্য এই সম্মাননা ছিল এক অসাধারণ প্রাপ্তি। আমাদের শৈশব রাঙানো ঝলমলে রঙ ছড়ানো এক পরিপূর্ণ লাইফ স্টাইল ম্যাগাজিন। অন্যদিনের রজতজয়ন্তী হয়ে গেলো গতকাল ঢাকা ক্লাবে। সেখানে দেশের বিভিন্ন ক্ষেত্রের গুণী মানুষদের সম্মাননা প্রদান করা হয়েছে। সমৃদ্ধির বাংলাদেশ ক্যাটাগরিতে কিংবদন্তী অভিনেতা আসাদুজ্জামান নূর, অভিনয়ে, সঙ্গীতে সৈয়দ আব্দুল হাদী, সাংবাদিকতায় শাইখ সিরাজ, চিত্রকলায় শাহাবুদ্দিন আহমেদ, সাহিত্যে আহমেদ রফিক, চলচ্চিত্র অভিনয়ে মৌসুমী ও ক্রিকেটে রকিবুল হাসান। সম্ভাবনার বাংলাদেশ ক্যাটাগরিতে, ক্রিকেটে মুশফিকুর রহিম, অভিনয়ে সিয়াম আহমেদ, অনলাইন এডুকেশনে আয়মান সাদিক, সঙ্গীতে কোনাল, চলচ্চিত্রে নবাগত হিসেবে দীঘি। এবং সাহিত্যে আমি। প্রিয় কথাসাহিত্যিক আনিসুল হক এর কাছ থেকে নেয়া এই সম্মাননা সত্যিকারের অর্থেই অসাধারণ এক অভিজ্ঞতা। অন্যদিন পরিবারের প্রতি ভালোবাসা।
'পাক্ষিক অন্যদিন', এর পঁচিশ বছর পূর্তির রজতজয়ন্তী অনুষ্ঠানে 'সম্ভাবনার বাংলাদেশ' শিরোনামে কথাসাহিত্যের জন্য এই সম্মাননা ছিল এক অসাধারণ প্রাপ্তি। আমাদের শৈশব রাঙানো ঝলমলে রঙ ছড়ানো এক পরিপূর্ণ লাইফ স্টাইল ম্যাগাজিন। অন্যদিনের রজতজয়ন্তী হয়ে গেলো গতকাল ঢাকা ক্লাবে। সেখানে দেশের বিভিন্ন ক্ষেত্রের গুণী মানুষদের সম্মাননা প্রদান করা হয়েছে। সমৃদ্ধির বাংলাদেশ ক্যাটাগরিতে কিংবদন্তী অভিনেতা আসাদুজ্জামান নূর, অভিনয়ে, সঙ্গীতে সৈয়দ আব্দুল হাদী, সাংবাদিকতায় শাইখ সিরাজ, চিত্রকলায় শাহাবুদ্দিন আহমেদ, সাহিত্যে আহমেদ রফিক, চলচ্চিত্র অভিনয়ে মৌসুমী ও ক্রিকেটে রকিবুল হাসান। সম্ভাবনার বাংলাদেশ ক্যাটাগরিতে, ক্রিকেটে মুশফিকুর রহিম, অভিনয়ে সিয়াম আহমেদ, অনলাইন এডুকেশনে আয়মান সাদিক, সঙ্গীতে কোনাল, চলচ্চিত্রে নবাগত হিসেবে দীঘি। এবং সাহিত্যে আমি। প্রিয় কথাসাহিত্যিক আনিসুল হক এর কাছ থেকে নেয়া এই সম্মাননা সত্যিকারের অর্থেই অসাধারণ এক অভিজ্ঞতা। অন্যদিন পরিবারের প্রতি ভালোবাসা।
কোনো একদিন লিখেছিলাম, 'এই শহরের দেয়ালগুলোয় প্রেমহীনতার গল্প লেখা...' কিন্তু এই শহর আমায় মিথ্যে প্রমাণ করে দিতে অদ্ভুত মায়াময় কিছু মানুষ দিয়েছে। যারা আমায় আগলে রেখেছে প্রগাঢ় ভালোবাসায়। আমার দুঃখ ও দহনের মরুপথে বুক পেতে বৃক্ষের মতো ছায়া দিয়ে গেছে। সেই ছায়ায় আমি হেঁটে গেছি নির্ভার পথ। মাঈন, আমার ভাই, সহচর, বন্ধু কিংবা নির্ভরতার আকাশ। যার আলো-ছায়ায় স্নাত হই অবিরাম। শুভ জন্মদিন মাঈন। আমাদের এই হাসি-গান, প্রাণে প্রাণ, অফুরান হোক...
ফরিদ বলল, ‘পারু কই?’ ‘দিদির শরীর খারাপ।’ ‘কী হয়েছে?’ ‘তাতো জানি না, বলেছে শরীর খারাপ।’ ফরিদ অবশ্য আর কিছু জিজ্ঞেস করল না। তার হঠাৎ মনে হলো, মেয়েদের নানা অসুখ-বিসুখ থাকে, তার সবই চট করে জিজ্ঞেস করতে নেই। এটা অভব্যতা। সে চারুকে পড়িয়ে বাড়ি চলে এলো। কিন্তু কিছুতেই স্বস্তি পাচ্ছিল না। সারাক্ষণ কেমন এক অস্বস্তির কাঁটা খচখচ করতে লাগল বুকের ভেতর। সমস্যা হচ্ছে, পরদিনও একই ঘটনা ঘটল। তার পরদিনও। চতুর্থদিন বিকেলে পড়াতে গিয়ে দেখে পুকুর ধারে বসে আছে পারু। তার হাতভর্তি কদম ফুল। পরনে সবুজ কলাপাতা রঙের শাড়ি। কিন্তু যথারীতি পড়তে এলো না সে। ফরিদ চারুকে বলল, ‘পারুর কি আজও শরীর খারাপ?’ ‘তাতো জানি না।’ ‘তাহলে পড়তে আসছে না যে?’ ‘দিদি আর পড়বে না।’ ‘পড়বে না মানে?’ ‘পড়বে না মানে আপনার কাছে পড়তে আর ভালো লাগে না দিদির।’ ফরিদ খানিক থমকে গেলেও বলল, ‘এ কথা সে বলেছে?’ ‘হুম।’ ‘কেন ভালো লাগে না আমার কাছে পড়তে?’ ‘তাতো জানি না।’ ‘যা জিজ্ঞেস করে আয়।’ চারু গেল না। ফরিদ বলল, ‘কী হলো? যা, জিজ্ঞেস করে আয়।’ ‘পারুদি বলেছে, আপনি কিছু বললে আমি যেন সেটাও তার কাছে বলতে না যাই।’ ফরিদ কিছুই বুঝল না। তবে ফেরার সময় সে চারুর হাতে একটা চিরকুট ধরিয়ে দিয়ে বলল, ‘এটা দিদির কাছে দিস। আর বলিস, আমি আর আসব না।’ ফরিদ আর গেলও না। প্রায় সপ্তাহখানেক হয়ে গেল। যদিও ভেতরে ভেতরে খুব কষ্ট হচ্ছিল তার। তারপরও গেল না সে। তবে সাত দিনের দিন সন্ধ্যায় রিংকু এলো তার ফার্মেসিতে। রিংকু পারুদের পাশের বাড়ির নয়-দশ বছরের এক ছেলে। সে এসে বলল, ‘পারুদি এই চিঠিটা দিয়েছে।’ ফরিদের বুকটা ধক করে উঠল। পারু তাকে চিঠি লিখেছে! সে হন্তদন্ত হয়ে চিঠিটা হাতে নিল। তারপর যতœ করে রেখে দিল পকেটে। এই সন্ধ্যাবেলা ভরা ফার্মেসিতে বসে সে এই চিঠি পড়তে পারবে না। পড়বে বাড়ি গিয়ে। রাতে খেয়ে-দেয়ে ঘুমাতে গিয়ে সে চিঠিখানা খুলল। মাত্র একটা লাইন সেখানে লেখা - ‘যে অভিমান বোঝে না, সে আবার কীসের প্রেমিক? প্রেমিক হতে হলে অভিমান বুঝতে হয়...।’ ফরিদ জানে না পারু তার ওপর কেন অভিমান করেছে! কোনো কারণই সে খুঁজে পেল না। কিন্তু তারপরও তার মনে হলো, পৃথিবীর সবচেয়ে যুক্তিহীন কারণেও যদি পারু তার ওপর অভিমান করে থাকে, তাতেও তার আপত্তি নেই। সে চায়, পারু বাকিটা জীবন এমন করেই তার ওপর অভিমান করুক। জগতের সবচেয়ে খামখেয়ালি, স্বেচ্ছাচারী, যুক্তিহীন অভিমান। ওই অভিমানটুকু সে ভাঙাতেই চায়। বুঝতেই চায়। সে আসলে সত্যিকারের প্রেমিক হতে চায়। এক সত্যিকারের আদ্যোপান্ত প্রেমিক। কিন্তু সেই পারু কেন এমন বদলে গেল? ফরিদ জানে, সমাধান অযোগ্য এক সমস্যা তাদের দুজনের মাঝখানে। এর থেকে পরিত্রাণের কোনো উপায় তাদের জানা নেই। কিন্তু তাই বলে এভাবে কথা বন্ধ করে দিতে হবে? একবারের জন্যও নিজের দুঃখগুলোকে বলা যাবে না, শোনা যাবে না? এমন করে রুদ্ধ করে দিতে হবে যে সময়টুকু আছে, তা-ও? ~ 'স্মৃতিগন্ধা', - সাদাত হোসাইনের নতুন উপন্যাস।
অঞ্জলির এখনো মনে আছে, সেদিন ঝড় বৃষ্টির রাত। বড় আমগাছটার ডাল ভেঙে পড়লো তাদের টিনের ঘরের চালে। সেখান দিয়ে হুড়মুড় করে বর্ষার জল ঢুকতে লাগল। এদিকে তার প্রসব বেদনা উঠেছে। দাই আসার কথা উত্তরপাড়া থেকে। কিন্তু এই ঝড়বৃষ্টির মধ্যে সে আসবে কী করে? ঘরে মহিতোষ ছাড়া শক্ত-সামর্থ্য পুরুষ মানুষও আর নেই। তিনদিনের জ্বরে প্রায় বেহুঁশ হয়ে আছেন ছায়ারাণী। এর মধ্যে মহিতোষ একা কী করবেন? তিনি ব্যস্ত হয়ে পড়লেন টিনের চাল মেরামত করতে। না হলে ভোরের আলো ফুটতে ফুটতে ঘরের অবস্থা ভুবন ডাঙা নদীর মতো জল টইটম্বুর হয়ে যাবে। কিন্তু ওই অন্ধকারে একা একা কী করবেন তিনি? মহিতোষ উদ্ভ্রান্ত মানুষের মতো একবার অঞ্জলীর কাছে ফিরে আসছেন। আবার সঙ্গে সঙ্গেই ছুটে যাচ্ছেন ভাঙা চালার কাছে। বাইরে তুমুল বৃষ্টি। বানের জলের মতো জল ঢুকছে চালের ভাঙা অংশ দিয়ে। অনেক চেষ্টা করেও তা আটকাতে পারলেন না মহিতোষ। বরং পেছনের বারান্দা ভাসিয়ে জল ততক্ষণে মূল ঘরে ঢুকে পড়েছে। বৃষ্টিতে ভিজে টিনের চালের ওপর হেলে পড়া গাছের ওজন আরও বেড়ে যাচ্ছে। ফলে প্রতিমুহূর্তে একটু একটু করে চাপ বাড়ছে ঘরের ওপর। যে কোনো সময় পুরো চালটাই হয়তো ধ্বসে পড়বে। তাহলে দুর্ভোগের আর অন্ত থাকবে না। এই দুর্যোগের রাতে অঞ্জলীকে নিয়ে কোথায় যাবেন মহিতোষ? পারুর জন্ম হলো মাঝরাতের দিকে। ততক্ষণে ঘরের অর্ধেক চাল প্রায় ধ্বসে গেছে। অবিরাম বর্ষণে জল থইথই করছে ঘরের মেঝেতে। যে খাটের ওপর পারুর জন্ম হলো সেখানেও আশপাশ থেকে ছিটকে আসছে জল। অন্ধকারেই একটা তেরপল খুঁজে সেটি দিয়ে মা আর মেয়েকে ঢেকে দিলেন মহিতোষ। তবে তাতে লাভ বিশেষ হলো না। পুরোপুরি ঢেকে দিলে অঞ্জলীর শ্বাসকষ্ট হয়। ফলে তেরপলটা উঁচু করে ধরে দাঁড়িয়ে থাকতে হলো তাকে। অঞ্জলী অবশ্য এতোকিছু টের পেলেন না। একটা ঘোরের ভেতর চলে গেলেন। ভোরের আলো ফুটতে যখন চোখ মেলে তাকালেন, তখনও মহিতোষ ঠাঁয় দাঁড়িয়ে আছেন। তার সারা শরীর ভেজা। বাইরে থেকে উড়ে আসা লতাপাতা ছড়িয়ে ছিটিয়ে আছে তার মাথা, ঘাড়, গায়ে। চোখজোড়া টকটকে লাল। কিন্তু তিনি তাকিয়ে আছেন পারুর দিকে। পারুর তখন হাত-পা ছুঁড়ে চিৎকার করে কাঁদছে। আর তার সেই কান্না দেখে হাসছেন মহিতোষ। তার বিধ্বস্ত, ক্লান্ত চোখমুখ আনন্দে ঝলমল করছে। ~ স্মৃতিগন্ধা/সাদাত হোসাইন
Mazharul Islam এর গদ্য সুখপাঠ্য। অঘটন ঘটন পটিয়সী চরিত্রগুলোকে সঙ্গে নিয়ে গল্প তরতর করে এগিয়ে যায়। ফলে পাঠকের মনযোগ ছুটে যায় না। বরং আচমকা বদলে যাওয়া বাঁকগুলো তড়িতাহত করে। আটকে রাখে শেষ পর্যন্ত। তৈরি করে সুতীক্ষ্ণ হাহাকার । তার 'ঘটনা কিংবা দুর্ঘটনার গল্প', তেমনই একটি বই। পাওয়া যাচ্ছে রকমারি তে।
হঠাৎ করেই চিন্তাটা মাথায় এলো, টেবিল ল্যাম্প দিয়ে শ্যুটিং এর লাইটিং করলে কেমন হয়? সেই ভাবনা থেকেই হৃদয়কে দিয়ে দুটা টেবিল ল্যাম্প কিনিয়ে আনলাম। কিন্তু ভয়ানক ব্যস্ততায় এক্সপেরিমেন্ট করার সময় পাচ্ছিলাম না। তো গতকাল গভীর রাতে যখন 'স্মৃতিগন্ধা' লিখতে লিখতে ক্লান্ত, অবসন্ন। তখন হঠাৎই হৃদয়কে বললাম, 'চল, লাইটগুলো একটু পরীক্ষা করে দেখি। কী হয় কে জানে?' সেটার ফলাফল এই ভিডিও। ভালো রেকর্ডিং মাইক্রোফোন নেই, আমার উচ্চারণও বেশ অস্পষ্ট। ভুলভ্রান্তিতে ভরপুর। তারপরও হৃদয় যখন ভিডিওটা সম্পাদনা করে দেখালো, মনে হলো- 'মন্দ হয়নি তো!’ এটুকুই স্বস্তি। ফ্রন্টাল ভিউ থেকে ল্যাপটপের ফ্লেয়ার এসেছে চশমায়। কিছুতেই এড়ানো যাচ্ছিল না। তবে হ্যাঁ, স্মৃতিগন্ধা থেকে পড়তে গিয়ে আনন্দ পেয়েছি। প্রবল ক্লান্তিতে ওই আনন্দটুকু খুব দরকারী। 
‘কোথাও একটা পোস্টবক্স নেই, অথচ বুকের ভেতর চিঠি জমে জমে মেঘের মিনার, কোথাও একটা ঠিকানা নেই, অথচ নীল খাম জমে জমে ভেসে যায় বুকের কিনার’। ‘তোকে একটা চিঠি দিয়েছিলাম, পাসনি?’ ‘চিঠি?’ পারু যেন জানেই না এমন ভঙ্গিতে বললো। ‘হুম।’ ‘উহু।’ ‘সত্যি পাসনি?’ ভারি অবাক হলো ফরিদ। ‘নাহ।’ এবার খুব বিচলিত মনে হলো ফরিদকে। সে বললো, ‘দুই লাইনের একটা কবিতা লেখা ছিলো।’ ‘কবিতা?’ ‘হুম।’ ‘আপনি যে বললেন চিঠি? কবিতা কী করে চিঠি হয়?’ ‘হয় না?’ ‘না।’ ‘চিঠি হলে তবে কী কী থাকতে হয়?’ ‘চিঠিতে সম্বোধন থাকে, কুশল বিনিময়, পরসমাচার, মধ্যভাগ, শেষ ভাগ, ইতি, এসব থাকে। আমরা বাংলা ব্যকরণ বইতে পড়েছি। কিন্তু দুই লাইনের কবিতার চিঠির কথাতো কখনো শুনিনি!’ তার কথা শুনে হেসে ফেলেছিলো ফরিদ। বলেছিল, ‘তুই চিঠি লিখতে পারিস?’ ‘না।’ ‘কখনো লিখিসনি?’ ‘একবার মাত্র।’ ‘কাকে?’ ‘আমার বড় মামা থাকেন কলকাতায়। তাকে লিখেছিলাম। বাবা শিখিয়ে দিয়েছিলেন যে সম্বোধনে শ্রীচরণেষু লিখতে হয়। কিন্তু ওইটুকুতেই দুটো বানান ভুল করে ফেলেছিলাম আমি।’ ‘পুরো চিঠির অবস্থা তাহলে কী ছিলো?’ পারু ম্লান মুখে বললো, ‘সেটাই। এই নিয়ে খুব রেগে গিয়েছিলেন মামা। তিন পাতার ফিরতি চিঠি পাঠিয়ে আমাকে জানিয়েছিলেন যে আমার ভবিষ্যৎ অন্ধকার।’ ফরিদ ইচ্ছে করেই গুরুগম্ভীর ভঙ্গীতে বললো, ‘তো অন্ধকার থাকলেতো সেখানে আলো জ্বালাতে হয়, তাই না?’ ‘হ্যাঁ হয়।’ ‘তো আলো কীভাবে জ্বালাতে হয়, জানিস?’ ‘জানি।’ ‘কীভাবে?’ ‘বিয়ে করে ফেলতে হয়।’ বলেই মুখ টিপে হাসলো পারু। যেন আকাশ থেকে পড়েছে, এমন ভঙ্গিতে ফরিদ বললো, ‘বিয়ে করে ফেলতে হয়?’ ‘হুম।’ পারু হাসি থামাতে পারছে না। ‘ঠাকুমা বলেন মেয়েদের সত্যিকারের আলো হলো তাদের স্বামী। স্বামী যদি বিদ্যা, বুদ্ধিতে আলোকিত হয়, তাহলেই মেয়েরা আলোকিত হবে।’ ফরিদ পারুর চিন্তা ও কথায় যারপরনাই হতাশ হলো। কিন্তু এই মেয়েটা যেন কেমন। তার চোখ ভর্তি মায়া। সে তাকালেই বুকের ভেতর অদৃশ্য তীরের ফলা এসে অনবরত বিঁধতে থাকে। সেই ফলায় সম্ভবত বিশেষ কোনো বিষ মাখানো থাকে। ওই বিষের যন্ত্রণা থেকে আর উপশম মেলে না। 
আমার করা দ্বিতীয় প্রচ্ছদ 'স্মৃতিগন্ধা'! এই উপন্যাসের গল্পটা যখন ভেবেছি, তখন থেকেই যেন প্রতিটি চরিত্র, প্রতিটি দৃশ্য সুবাস ছড়াচ্ছিল বুকের ভেতর। সেই সুবাসমাখা স্মৃতির অনুভবই যেন বহু বহু বছর বাদে আবার ক্যামেরা তুলে দিয়েছিল আমার হাতে... তুলিয়ে নিয়েছিল এই ছবি... আজ থেকে শুরু হলো 'স্মৃতিগন্ধা'র রকমারি প্রি অর্ডার। । আর প্রথম ২০০ জন ৫০% ডিসকাউন্ট!!
📌 প্রথম ২০০ জন ৫০% ডিসকাউন্ট!!! 👉 ''স্মৃতিগন্ধা'র প্রচ্ছদ উন্মোচন ও প্রি অর্ডার শুরু হবে আগামীকাল শুক্রবার ঠিক দুপুর সাড়ে তিনটায়। এবং প্রথম ২০০ অর্ডারকারী পাবেন ৫০% ডিসকাউন্ট!!! প্রথম ২০০ জন!! এরপরই রেগুলার ২৫% ডিসকাউন্ট... তবে প্রথম এক হাজার বইতে থাকছে নিশ্চিত অটোগ্রাফ!! ❤️❤️ সো, গেট সেট রেডি... ৫ ই মার্চ, ঠিক দুপুর ৩.৩০ এ, স্মৃতিগন্ধা! প্রচ্ছদ উন্মোচন ও প্রি অর্ডার 😋
জায়গাটা নির্জন। কোথাও কোনো সাড়া-শব্দ নেই। ফলে পেছনের লোকটার পায়ের শব্দ যেন একটু বেশিই কানে বাজছে। ফরিদ চট করে থমকে দাঁড়ালো। সে দেখতে চায় লোকটা এবার কী করে! তবে তাকে অবাক করে দিয়ে খুব স্বাভাবিক ভঙ্গিতেই সামনে চলে গেলো লোকটা। যেন তাকে দেখেইনি। তারপর হারিয়ে গেলো গলির মধ্যে। এবার যেন খানিক বিভ্রান্ত হয়ে পড়ল ফরিদ। সে কি তবে ভুল ভেবেছিল? কিন্তু বিষয়টা ঠিক স্বস্তি দিল না তাকে। বাসায় ফিরে দেখে পারু চুপচাপ বসে আছে। তার মুখ ভার। ফরিদ বলল, ‘খুব দেরী করে ফেললাম?’ পারু বলল, ‘না। এখনোতো ভোর অবধি রাত বাকী।’ ‘তাই?’ ‘হুম।’ ‘তাহলে আরও দেরী করে ফিরব?’ ‘আপনার ইচ্ছে।’ ‘তোমার কোনো ইচ্ছে নেই? ‘আমার ইচ্ছে থাকলেই কী আর না থাকলেই কী?’ ‘কিছুই না?’ ‘উহু।’ ‘আমি না থাকলে তোমার মন খারাপ হয়?’ ‘না।’ ‘সত্যি না?’ পারু এবার আর জবাব দিলো না। ফরিদ তার সামনে এসে বসল। তারপর বলল, ‘আমার কী ইচ্ছে হয় জানো?’ পারু কথা বলল না। তবে মুখ তুলে তাকাল। ফরিদ বলল, ‘আমার ইচ্ছে করে সারাক্ষণ এভাবে তোমার মুখোমুখি বসে থাকি। তারপর ফিসফিস করে জীবনানন্দের কবিতাটা একটু অন্যরকম করে বলি ‘থাকে শুধু অন্ধকার, মুখোমুখি বসিবার, আমি আর পারুলতা সেন।’ বলে হাসল ফরিদ। কিন্তু পারু হাসল না। সে গম্ভীর গলায় বলল, ‘পারুলতা সেন কে?’ ‘তুমি।’ ‘আমি সেন?’ ‘উহু।’ ‘তাহলে?’ ‘তাহলে...’। বলে কী ভাবল ফরিদ। তারপর বলল, ‘তুমি হচ্ছো স্মৃতি।’ ‘স্মৃতি?’ ‘হু।’ ‘আমি স্মৃতি হতে যাবো কেন? মানুষ হারিয়ে গেলে স্মৃতি হয়।’ ‘উহু, মানুষ আসলে স্মৃতি হয় না। স্মৃতি হয় সময়।’ ‘কীভাবে?’ ‘এই যে ধরো, আমাদের রোজ কত কত গল্প। কতো কতো স্মৃতি। এগুলো একটু একটু বুকে গেঁথে থাকে। এই যে প্রতিদিনের প্রতিমুহূর্তের তুমি বুকে জমা হতে থাকো, এটাই স্মৃতি। আজ থেকে অনেক বছর পর, যখন আমরা বুড়ো হয়ে যাবো, তখন এই প্রতিদিনের তুমি কল্পনায় একটু একটু করে জেগে উঠতে থাকবে। সেটাতো আসলে সময়ই। তুমিতো তখনও থাকবে। কিন্তু এই সময়টা তখন স্মৃতি হয়ে সুবাস ছড়াতে থাকবে।’ পারু কথা বলল না। ফরিদ বলল, ‘আসলে মানুষ হারিয়ে যায় না। হারিয়ে যায় সময়।’ ‘আপনি আবার কঠিন করে কথা বলছেন।’ ফরিদ খানিক চুপ করে থেকে বলল, ‘হুম, বলছি। এই যে প্রতিদিন একটু একটু করে সময় চলে যাচ্ছে। এই সময়টা কি আর কখনো ফিরে আসবে?’ ‘উহু।’ ‘কিন্তু দেখবে আজ থেকে অনেক বছর পর এই সময়গুলোর জন্য কী কষ্ট হবে আমাদের। মন খারাপ হবে। মনে হবে, ইশ, আবার যদি এই সময়টা ফিরে পেতাম! কিন্তু জানো তো, সময় একবার চলে গেলে আর কখনো ফিরে আসে না।’ ‘হু।’ ‘তখন এই সময়গুলোই স্মৃতি হয়ে গন্ধ বিলাবে। সুবাস ছড়াতে থাকবে। স্মৃতিগন্ধা হয়ে উঠবে।’
মহিতোষ ঢাকাগামী বাসে উঠলেন রাত এগারোটায়। অরবিন্দু বাবুকে বিদায় দিতে গিয়ে বুকের ভেতরটা কেমন করে উঠল। কেন যেন মনে হলো এই মানুষটার সাথে আর কখনো দেখা হবে না। সেই ছেলেবেলা থেকেই দূরে থাকা এই মানুষটা অদৃশ্য এক ছায়া হয়ে ছিলেন। তাকে কখনো সামনে এসে দাঁড়াতে দেখা যেতো না। ভুবনডাঙায়ও সেভাবে কখনো এসেছেন বলে মনে পড়ে না মহিতোষের। হয়তো কালেভদ্রে এসে থাকবেন, তবে তা তার স্মৃতিতে তেমন উজ্জ্বল নয়। কিন্তু সেই মানুষটাই কারণে অকারণে সবার অনিবার্য প্রয়োজন হয়ে উঠতেন। এই যে আজ কিছুক্ষণ আগে ওই বৃদ্ধ মানুষটা তাকে আলিঙ্গন করে বাড়ির পথ ধরলেন তার আগ অবধিও মানুষটার উপস্থিতি তেমন করে অনুভব করেননি মহিতোষ। কিন্তু তিনি দৃষ্টির আড়াল হতেই যেন বুকটা ভার হতে লাগল। শিরদাঁড়াটা নুয়ে পড়তে চাইল। মনে হলো খানিক কুঁজো হয়ে গেছেন। জগতে এমন কিছু মানুষ থাকে, যাদের উপস্থিতির চেয়ে অনুপস্থিতিই বেশি তীব্র হয়ে ওঠে। যারা পাশে থাকলে তাদের উপস্থিতি টের পাওয়া যায় না, আলাদা করে দৃষ্টি কাড়ে না, কিন্তু চোখের আড়াল হলেই সবকিছু কেমন ফাঁকাফাঁকা লাগে। মনে হয় কী যেন কী নেই। চারপাশটা হঠাৎ করেই বিরান মরুভূমি মনে হয়। অথচ রোজ চোখের সামনে সেঁটে থাকা সেই মানুষটাকেই হয়তো খানিক আলাদা করে দেখার ফুরসৎ মেলে না। অরবিন্দু বাবু ঠিক তেমনই একজন মানুষ। থাকার চেয়েও না থাকাতেই যিনি সবচেয়ে বেশি উজ্জ্বল। ~ 'স্মৃতিগন্ধা', সাদাত হোসাইনের বইমেলার নতুন উপন্যাস। আসছে অন্যধারা থেকে। 👉 ৫ ই মার্চ শুক্রবার দুপুর ৩ টা থেকে শুরু হচ্ছে রকমারি প্রি-অর্ডার! 👉 একই সময় প্রকাশিত হবে বইয়ের প্রচ্ছদও। ❤️ 
সমুদ্র শহর কক্সবাজারে চলছে বইমেলা। ২৮ ফেব্রুয়ারি থেকে ৬ই মার্চ পর্যন্ত চলবে এই মেলা। স্থান- দৌলত খান মাঠ, জেলা প্রশাসক কার্যালয়, কক্সবাজার। প্রতিদিন দুপুর ৩টা থেকে রাত ৯টা ছুটির দিন সকাল ১১টা থেকে রাত ৯ টা প্রিয় পাঠক, মেলায় অন্যপ্রকাশ - Anyaprokash এর স্টলে পাওয়া যাচ্ছে আমার নতুন উপন্যাস 'তোমার নামে সন্ধ্যা নামে'সহ 'মেঘেদের দিন' ও 'মরণোত্তম'। অন্যপ্রকাশের স্টলে আপনাদের আমন্ত্রণ।
🔹জানি যাচ্ছি ফেলে সন্ধ্যা, সাথে তোমাকেও 'স্মৃতিগন্ধা'... 🔹যেতে যেতেও ফিরে আসবার বাহানা কুড়াই, 'স্মৃতিগন্ধা', অচেনা সন্ধ্যা, তোমাতে উড়াই। 'স্মৃতিগন্ধা', রকমারি প্রি অর্ডার শুরু হচ্ছে ৫ ই মার্চ, শুক্রবার, দুপুর ৩ টায়। এবং প্রচ্ছদও প্রকাশিত হচ্ছে একইদিনে ❤️ সুতরাং, শেষ হচ্ছে অপেক্ষা... গেট, সেট, রেডি... ❤️
💠৫ই মার্চ শুক্রবার শুরু হচ্ছে প্রি-অর্ডার! স্মৃতিগন্ধা ❤️ হেমন্তের রাতই মূলত শীত নিয়ে আসে ভুবনডাঙায়। সারারাত টুপটাপ ঝরে পড়তে থাকে শিশির। নেমে আসতে থাকে কুয়াশা। তারপর ভেজা মাটি, ঘাস আর ফুল। চাতালের ওই দিকটা শিউলি ফুলে ফুলে ছেয়ে আছে। পারু ছুটে গিয়ে হাঁটু ভাঁজ করে বসে। মুক্তোর মতো শিশির জমে আছে শুভ্র ফুলের পাপড়িতে। সে আঙুলের ডগায় ছুঁয়ে দেয়। অদ্ভুত এক শিহরণে গা শিরশির করে ওঠে তার। ওড়না মেলে ফুল কুড়াতে থাকে সে। আর গুনগুন করে গাইতে থাকে- ‘তুমি এমন করে কুড়িয়ে নিয়ো আমায়, এমন ঝরা ফুলের মতো, আমি তোমার ছোঁয়ায় বাঁচবো নতুন করে, ভুলবো ভুলের ক্ষত’। সাইকেলের টুংটাং শব্দটা ঠিক সেই মুহূর্তেই কানে এলো পারুর। মাটির উঁচু রাস্তা থেকে ক্ষেতের আইল ঘেঁষা সরু মেঠোপথ ধরে নেমে আসছে ফরিদ। তার পরনে লুঙ্গি। গায়ে হাফহাতা শার্ট। শার্টের ওপর আড়াআড়ি চাদর জড়ানো। তবে সাইকেল চালাতে গিয়ে চাদরটা সরে গিয়ে বুকের খানিকটা উন্মুক্ত হয়ে আছে। ভোরের হিমেল হাওয়ায় চোখ মুখ আড়ষ্ট। এতো ভোরে এখানে এভাবে ফরিদকে দেখে ভড়কে গেলো পারু। সে চকিতে উঠে দাঁড়ালো। তারপর ত্রস্ত পায়ে হাঁটতে লাগলো বাড়ির দিকে। ফরিদ ডাকলো, ‘পারু?' পারু খানিক থমকালো। তবে থামলো না। ফরিদ আবার ডাকলো, ‘পারু, শোন। এই পারু।’ পারু এবারও থামলো না। হাঁটতেই থাকলো। তবে ফরিদ হাওয়ার মতো উড়ে এসে তার পথ রোধ করে দাঁড়ালো। তারপর শক্ত গলায় বললো, ‘ডাকছি, শুনছিস না?’ পারু প্রায় ফিসফিস করে বললো, ‘পথ ছাড়েন। কেউ দেখে ফেললে খুব খারাপ হয়ে যাবে।’ ‘হোক। আমার তাতে কিছু যায় আসে না।’ ‘আমার যায় আসে। বাবা দেখলে খুন করে ফেলবে আমাকে।’ ‘কিন্তু কী করবো আমি? তুই কিছুই বলছিস না!’ ‘বলেছিতো, আমি জানাবো।’ ‘রোজ বলিস জানাব। কিন্তু কখনোই কিছু জানাস না!’ ‘ইচ্ছে করে যে জানাই না, তা তো নয়। আপনি বোঝেন না?’ ফরিদ ফোঁস করে দীর্ঘশ্বাস ফেলে, ‘কী জানি! আজকাল আর তোর ইচ্ছা-অনিচ্ছা কিছুই বুঝতে পারি না। এই মনে হয় সব ঠিকঠাক। তুই ঠিক আগের মতোই আছিস। আবার পরক্ষণেই মনে হয় তোকে চিনি না আমি।’ পারু জবাব দেয় না। চুপ করে থাকে। সে নিজেও কি আজকাল নিজেকে ঠিকঠাক চেনে? কীভাবে চিনবে? তার চারপাশের পৃথিবীটা যে ক্রমশই সঙ্কুচিত হয়ে আসছে। এই পৃথিবীতে সে একা নয়। তার বাবা আছেন, মা আছেন। ঠাকুরমা, চারু আছে। আছে আরো কতকিছু! এখানে সে ফরিদকে নিয়ে কীভাবে ভাববে? কী ভাববে? ফরিদ খানিক চুপ করে থেকে নরম গলায় বললো, ‘তোরা সত্যি সত্যিই চলে যাচ্ছিস, পারু?’ ‘হুম।’ ফরিদ সবই জানে। পারু তাকে বলেছে। কিন্তু তারপরও তার কিছুতেই কিছু বিশ্বাস হতে চায় না। মনে হয়, এটা সত্যি নয়। পারু হঠাৎ করেই ফিক করে হেসে ফেলবে। তারপর ঝলমলে গলায় বলবে, ‘পুরুষ মানুষের এতো অল্পতেই ভয় পেলে চলে?’ ‘এটা এতো অল্প?’ ‘অল্প নয়?’ ‘উহু।’ ‘তাহলে?’ ‘এটা আমার জীবনের চেয়েও বড়।’ ‘জীবনের চেয়েও বড় কী জানেন?’ ‘কী?’ ‘বাবা বলেন জীবনের চেয়ে বড় হলো মৃত্যু। আমার চলে যাওয়া কি তবে আপনার কাছে মৃত্যুর মতো?’ এই কথায় ফরিদ চুপ করে থাকবে। আসলেই তো, পারু ছাড়া তার জীবনের আর অর্থ কী! সেই জীবন তো মৃত্যুরই মতো। ফরিদ দীর্ঘ নীরবতার পর আবারও ডাকলো, ‘পারু?’ ‘হুম।’ ‘সত্যি সত্যিই তোরা চলে যাচ্ছিস? আর কখনো আসবি না?’ ‘উহু।’ ‘তাহলে?’ ‘তাহলে কী?’ ‘তাহলে আমি কী করবো?’ এই প্রশ্নের উত্তর খুব সহজ। ফরিদ মুসলমান একটা মেয়ে দেখে বিয়ে টিয়ে করে সংসারি হবে। পারু চলে যাবে কলকাতা। সেখানে তার হিন্দু কোনো ছেলের সাথে বিয়ে হয়ে যাবে। এই যে এতো জটিলতা, এতো দুশ্চিন্তা, সমীকরণ এর কিছুই তখন আর থাকবে না। হয়তো কখনো কখনো মাঝরাত্তিরে তাদের পরস্পরের কথা মনে পড়বে। তারপর মন খারাপ হবে। তাদের কিছু মিষ্টি স্মৃতি আছে। সেই স্মৃতিগুলো বুকের ভেতর সুবাস ছড়াবে। হয়তো কান্না জমবে চোখে। আবার শুকিয়েও যাবে। ভোরের আলো ফুটতে ফুটতে তারা যন্ত্রণা আড়াল করে হাসিমুখে মিশে যাবে জীবনের চোরাস্রোতে। ~ 'স্মৃতিগন্ধা', সাদাত হোসাইনের বইমেলার নতুন উপন্যাস। আসছে অন্যধারা থেকে। ৫ ই মার্চ শুক্রবার দুপুর ৩ টা থেকে শুরু হচ্ছে রকমারি প্রি-অর্ডার! একই সময় প্রকাশিত হবে বইয়ের প্রচ্ছদও। ❤️
অরবিন্দু বাবু শেষবারের মতো যখন তাকে আলিঙ্গন করে বাড়ির পথ ধরলেন, ঠিক তার আগ মুহূর্ত অবধিও মানুষটার উপস্থিতি তেমন করে অনুভব করেননি মহিতোষ। কিন্তু তিনি দৃষ্টির আড়াল হতেই বুকটা কেমন ভার হয়ে এলো। শিরদাঁড়া নুয়ে পড়তে চাইল। মনে হলো খানিক কুঁজো হয়ে গেছেন মাহিতোষ। জগতে এমন কিছু মানুষ থাকে, যাদের উপস্থিতির চেয়ে অনুপস্থিতিটাই বেশি তীব্র হয়ে ওঠে। যারা পাশে থাকলে তাদের উপস্থিতি টের পাওয়া যায় না, আলাদা করে দৃষ্টি কাড়ে না, কিন্তু চোখের আড়াল হলেই সবকিছু কেমন ফাঁকাফাঁকা লাগে। মনে হয় কী যেন কী নেই! চারপাশের চির চেনা পৃথিবীটা হঠাৎ করেই বিরান মরুভূমি মনে হয়। অথচ রোজ চোখের সামনে সেঁটে থাকা সেই মানুষটাকেই হয়তো খানিক আলাদা করে দেখার ফুরসৎ মেলে না। অরবিন্দু বাবু ঠিক তেমনই একজন। থাকার চেয়েও না থাকাতেই যিনি বেশি উজ্জ্বল। - স্মৃতিগন্ধা, আসছে বইমেলায়। প্রচ্ছদ আসছে সামনে শুক্রবার। একইসাথে রকমারি প্রি অর্ডারও... 🙂আমরা একদিন নিরো হয়ে যাবো, তারপর বাঁশি বাজাবো কোন এক কল্পিত রোম নগরীতে। আমাদের বাঁশির সুরে হ্যামিলিয়নের বাঁশিওয়ালা হারানো ইঁদুর ও শিশু সহ উদয় হবে ভূমিতে। তারপর শিশুদের ভক্ষণ শেষে সমুদয় ইঁদুর নৃত্য করবে বাঁশির সুরে। অথচ তারা জানলো না, বাঁশির সুরের অপেক্ষায় ছিলো শীতনিদ্রার গোখরাও। সাপের প্রিয় খাবার নাকি ইঁদুর। অথচ নিরোরা বাঁশির সুরে ডেকে আনতে চেয়েছিলো মানুষখেকো মূষিক। তারপর সেই সাপের বিষে নীল হয়ে যেতে থাকবে আমাদের কণ্ঠনালীও। তারপর খসে যেতে থাকবে আমাদের জিভ, উপড়ে যেতে থাকবে চোখ, আমাদের কানে গলে গলে ঢুকে যেতে থাকবে শীশা। আমরা বোবা, বধির ও অন্ধের ন্যায় দেখতে থাকবো জগত। সেখানে অন্ধকার ছাড়া আর কোন রঙ থাকবেনা। তারপরও অন্ধত্ব বাদ দিয়ে আমরা তখন তর্ক জুড়ে দেবো, আদতে অন্ধকার কোন রঙ কি না! ~ সাদাত হোসাইন
শুভ জন্মদিন নুসরাত ❤️ আমার অন্য কোথাও গন্তব্য ছিল, অথচ সন্ধ্যা নামতেই আমি ঘরে ফেরা পাখির মতন ফিরে এলাম তোমার কাছে... 'যে জ্বেলেছে মন, যে জেনেছে আলো মানে ভাবনার ঘ্রাণ, তার কাছে রয়ে যায় সূর্যের প্রাণ।' ~ সাদাত হোসাইন
শুভ জন্মদিন ভ্রাতা! আমাদের সর্বশেষ শ্যুটিং এর ছবি। কাঠফাটা রোদে কালিগঙ্গা নদীতে ঝিমধরা দুপুরের স্থিরচিত্র। ব্যস্ততা একটু বেশি যাচ্ছে বলে স্থিরচিত্র স্থিরই হয়ে আছে বহুদিন। সময় নিচ্ছে আবার চলচ্চিত্র হয়ে উঠতে। কিন্তু অচিরেই আবার শুরু হবে লাইট, ক্যামেরা একশন। সেই অবধি অপেক্ষা... আর এমনই থাকুন, আনন্দময় সুখী মানুষ ❤️
যে পিতার কাঁধ, বইছে অগাধ, পুত্রের লাশ, যে মায়ের চোখ, সমুদ্র শোক, কন্যার শ্বাস। সে বাবার বুক, মৃত্যু অসুখ, বেদনার বিষে, সে মায়ের কোল, শূন্য আঁচল, ভরে যাবে কীসে! জানেনা কি খুনী, ঘৃণা কতখানি, রক্তের স্বাদে, কতখানি শ্বাস, বইছে বাতাস, অভিশাপ বাদে! কতটুকু আর, এ ব্যথার ভার, সইবে আকাশ, কতটুকু ঘৃণা, সইতে পারেনা, জানবে বাতাস! তারপরও যদি, রক্তের নদী, লাশে ভাসে, ভাসুক, মানুষের মন, মরেছে যখন, দিকে দিকে মৃত্যু আসুক! 🧊 সেই সে মিছিলে, তুমিও কি ছিলে, না কি ছিল শুধু একা কেউ, জেনে রেখো আজ, একা এ আওয়াজ, হবে শত সহস্র ঢেউ! ~ সাদাত হোসাইন
নিজেকে ব্যাখ্যা করতে করতে আমি ক্লান্ত। তোমাদের কাছে যে আমি, সে মূলত 'আমি' নই, সে অন্য কেউ। তার সঙ্গে আমার কোনো পরিচয় নেই, তাকে আমি চিনি না, জানি না। কখনো দেখা হয়নি, কথা হয়নি তার সঙ্গে। হাসা হয়নি, কাঁদা হয়নি, দুঃখ-দহন-সুখের গল্প ফাঁদা হয়নি। অথচ ইচ্ছেমতো আদল দিয়ে তাকেই তোমরা 'আমি' বানাও, ইচ্ছেমতো ভাঙো কিংবা গড়ো। ইচ্ছে হলে হঠাৎ তাকে ক্ষুদ্র বানাও, হঠাৎ মস্ত বড়ো। আর এই আমিটা তুচ্ছ কিংবা মিথ্যে ভীষণ। যেই 'আমি'টা লুকিয়ে থাকে আমার ভেতর। তাকে চেনার দায় পড়েনি কারোর। তাই যত্ন করে আড়াল রাখি তাকে, তোমরা ভাবো যে যা খুশি, যে যার মতো। কিছুই তাতে যায় আসে না আর, আমার এখন একলা পারাবার। লুকিয়ে থাকুক একার যত গোপন ক্ষত। এই আমি যার সবটা কেবল একার আমার, আর কারো নয়, এই কথাটা আমি ছাড়া কে আর জানতো? তোমাদের কাছে আমি এবং সবটা আমার- ব্যাখ্যা করতে করতে এখন, এই 'আমি'টা ভীষণ ক্লান্ত, ভীষণ ক্লান্ত! ~ সাদাত হোসাইন
অঞ্জলী আঁচলে মুখ চেপে বসে আছেন। তার দুই পাশে বসে আছে চারু আর পারু। তারা কেউ কোনো কথা বলছে না। তাদের সবার চোখই জানালার বাইরে অন্ধকারে। ট্রেনের একটানা শব্দ কেমন অদ্ভুত এক দ্যোতনা তৈরি করে বুকের ভেতর। সুনসান গভীর রাত্রিতে সেই দ্যোতনা বুকের গহীন খুঁড়ে তুলে আনে গোপন অভিমান, দুঃখ। কিন্তু আজ এই অন্ধকার রাত্রিতে, যখন শূন্য ফসলের বিরান মাঠের শরীর চিড়ে, নিঃসঙ্গ এক নদীর মতো বয়ে চলে একাকী এক ট্রেন, তখন তার বুকের ভেতর ক’জোড়া বিনিদ্র, পলকহীন চোখ কেবল হেমন্তের ঝরে পড়া শিশিরের হিম শীতল স্পর্শ টের পেতে থাকে। সেই স্পর্শে মৃত্যুর মতো অসীম কোনো শূন্যতায় ক্রমশই লীন হয়ে যেতে থাকে তারা। ~ স্মৃতিগন্ধা/ সাদাত হোসাইনের উপন্যাস। আসছে বইমেলায় অন্যধারা থেকে।
তোমার জন্য যতটা পথ হেঁটেছি, ততটা পথ হাঁটলে- আমি পৌঁছে যেতে পারতাম জেরুজালেম, আমার প্রিয়তম শহর। তোমার জন্য যতটা রাত কেঁদেছি, ততটা কান্নায় আমি ছুঁয়ে দিতে পারতাম মেঘ, বরষায় ভিজিয়ে দিতে পারতাম তৃষ্ণার্ত সাহারা। যে দহনে রোজ পুড়ে গেছি, তাতে জ্বেলে দিতে পারতাম অজস্র- গনগনে ভিসুভিয়াস। যতটা তৃষ্ণায় গুনে গেছি অপেক্ষার প্রতিটি প্রহর ততটা মেটাতে পারে সাধ্য নেই সাইবেরিয়ার। যতটা ডুবে গেছি রোজ, যতটা উবে গেছি রোজ, যতটা ভেসে গেছি চুপ, যতটা বেহিসেবী ডুব, সবটাই মিশে গেছে ওই। তোমাকে পাওয়া হলে দেখি এই আমি, সেই আমি নই। ~ সাদাত হোসাইন
বাগেরহাটে চলছে বইমেলা। আন্তর্জাতিক মাতৃভাষা দিবস উপলক্ষে বাগেরহাটের জেলা পরিষদ চত্বরে অনুষ্ঠিত এই মেলায় অন্যপ্রকাশ এর স্টলে পাওয়া যাচ্ছে আমার নতুন উপন্যাস 'তোমার নামে সন্ধ্যা নামে', সহ 'মেঘেদের দিন' ও 'মরণোত্তম'। এছাড়াও পাওয়া যাচ্ছে অন্যপ্রকাশের সকল বই। ফেব্রুয়ারির ২১ তারিখ থেকে ২৮ তারিখ পর্যন্ত প্রতিদিন দুপুর ৩ টা থেকে রাত ৯ টা পর্যন্ত চলবে এই বইমেলা। ছুটির দিনে সকাল ১০ টা থেকে রাত ৯ টা। বাগেরহাটবাসীকে অন্যপ্রকাশের স্টলে আমন্ত্রণ ❤️
সপ্তাহ পেরিয়ে গেলেও সীমানা পেরুনো হলো না মহিতোষ মাস্টারের। যে অনিশ্চিত ভবিষ্যতের উদ্দেশ্যে তারা পথে নেমেছিলেন তা যেন আরো বেশি অনিশ্চিত, অনির্ণেয় হয়ে গেল। শোকবিহ্বল, হতবুদ্ধি কতগুলো মানুষ দুরারোগ্য ব্যাধিতে আক্রান্ত রোগীর মতো প্রায় শয্যাশায়ী হয়ে রইলেন। কেউ কারো সাথে কথা বলেন না। মুখোমুখি হন না। যেন নিজেদের ভেতরে যে অকস্মাৎ উপলব্ধির ডুবোচর জেগে উঠেছে তা কেউ কাউকে দেখাতে চান না। কিন্তু সেই ডুবোচরে আটকে যায় সময়, তার মুহূর্মুহু আঘাতে অনবরত ক্ষতবিক্ষত হতে থাকে তাদের আটপৌরে অনুভূতির দীর্ঘকায় জাহাজ। সেখানে এতোদিনকার মায়া-মমতা, স্নেহ-প্রেম-ভালোবাসা সকলই যেন হঠাৎ নিরাভরণ হয়ে প্রকাশ করে দিয়েছে এক মেকী অন্তঃসারশূন্য হৃদয়ের অন্দর। জরাজীর্ণ কঙ্কালসার হৃদয়। ~ স্মৃতিগন্ধা
তাড়িয়ে দিয়ো আমায়, নিশুতিরাতের তারা, তাড়িয়ে দিও আকাশ, তাড়িয়ে দিও মেঘ, আমারও খুব পা বাড়িয়ে, হারিয়ে যাবার তাড়া। রাত্রি বলেই অন্ধকারে, আমার ভীষণ ভয়, যদি ভুলে যাওয়া স্মৃতির সাথে হঠাৎ দেখা হয়, মানুষ জানে, বাড়লে রাত্রি, মানুষ একা হয়! ~ সাদাত হোসাইন 
আমি সে-ই, অভিমানে চলে যেতে যেতেও, ফিরে আসতেই- দেখি, তোমার দরোজা জুড়ে খিল। কোথাও চিহ্ন নেই আমি যে ছিলাম, কোথাও গন্ধ নেই, যা কিছু দিলাম, অন্য হাসি-কলোরোলে, গৃহ ঝিলমিল। নতুন আলোয় ভাসে দখিনা দুয়ার, নতুন জলের ভাষা অচেনা কুয়ার, আমি তাই- অচেনা আগন্তুক, উঠোনে দাঁড়াই। জানি, নির্বাক ঠোঁট তবু চোখ ছলছল, সময়ের স্বরে বুঝি আমিই অচল। আমি সে-ই, বিভ্রম কেটে গেলে দেখি, আমি নেই। ~ সাদাত হোসাইন #স্মৃতিগন্ধা
তখনও একুশে ফেব্রুয়ারি মানে আমাদের কাছে ছিল উৎসবের রাত! আমরা তখন রাত বিরাতে ঘর থেকে বের হতে পারতাম না। কড়া নিষেধাজ্ঞা। মাগরিবের আজানের পর ঘরে ঢুকলেও মাঝেমধ্যেই উত্তম-মধ্যম খেতে হয়। সেই আমাদের অবাধ স্বাধীনতার রাত কুড়ি তারিখ। সেইরাতে আমরা সারারাত স্কুলের মাঠে থাকি। মাঠের মাঝখানে ইলেক্ট্রিকের তার টেনে ঝলমলে আলো লাগাই। সেই আলোয় শহিদ মিনার বানাই। ফুলের মালা গাঁথি। পরদিন প্রভাতফেরি শেষে স্কুলের মাঠে সাংস্কৃতিক অনুষ্ঠান হবে, সেই অনুষ্ঠানের জোগাড়যন্ত্র করি। সারারাত মাইকে গান বাজে, 'আমার ভাইয়ের রক্তে রাঙ্গানো একুশে ফেব্রুয়ারি..., সালাম সালাম হাজার সালাম, সকল শহিদ স্মরণে...' এই গান শুনে আমাদের বুকের ভেতর কেমন যেন করে! কেমন একটা বেদনা বেদনা ভাব। তবে সেই বেদনা প্রবল 'বোধ' হয়ে উঠতে পারে না। পারে না নানা কারণেই। আমরা একুশে ফেব্রুয়ারি মানে তখনও কেবলই রাত জাগা আনন্দ জানি, দলবেঁধে ফুলচুরি জানি, শহিদ মিনার সাজানো জানি, সাংস্কৃতিক অনুষ্ঠান জানি, আর জানি এই গান। সেসবের মধ্যে কোথাও হয়তো ইতিহাসটা থাকে, আড়ালে, আবডালে, কিন্তু বোধ? বোধটা কি কোথাও থাকে? ছিল ? আমার অন্তত মনে পড়ে না। এই দিনে কী হয়েছিল? ভাষার জন্য প্রাণ দিয়েছিল। ভাষার জন্য আবার প্রাণ দিতে হবে কেন? আগেতো এই দেশটা বাংলাদেশ ছিল না, ছিল পশ্চিম পাকিস্তানের অংশ। তারাই আমাগো শাসন করত, আইন কানুন তৈরি করত। তারা বলল, 'এই দেশের প্রধান ভাষা হইব উর্দু'। উর্দু? হু। তা হইলে সমস্যা কী? উত্তরদাতা এই প্রশ্নের উত্তর কী দিবেন? তিনি হয়তো দিতেনও না। চুপ করে থাকতেন। আমরা বেড়ে উঠেছিলাম কোন এক প্রত্যন্ত জনপদে। সেখানে বুকের ভেতরটায় যদি জমে থাকত নানান অন্ধকার। সেখানে উর্দু আমাদের ভাষা হলে কি হইত, এই উত্তর কে দিবে? কেউ দিত না। দিল ছত্তার মিয়া। বহু বহু বছর বাদে। তিনি থাকতেন মধ্যপ্রাচ্যে। আট বছর পরে দেশে এসেছেন। মুখভর্তি দাঁড়ি, বয়স্ক মানুষ। গায়ে গলা থেকে পা অবধি সাদা আলখাল্লা। মাথায় পাগড়ী। রাস্তাঘাটে তাকে দেখলে সবাই সালাম দেয়। শ্রদ্ধাভক্তি করে। তার কাছে সবাই আরব দেশের গল্প শুনতে চায়। কিন্তু সমস্যা হচ্ছে, তিনি বিদেশ থেকে আসার পর আর রাস্তাঘাটে বের হন না। কারো সাথে দেখা সাক্ষাত করেন না। তিনি সারাক্ষণ ঘরের দাওয়ায় বসে থাকেন। আর খানিক পরপর ডাকেন, 'ও মা?' তার মা হাঁপানির রোগি। বয়সের ভারে ক্লান্ত। তিনি ঘরের ভেতর থেকে ফ্যাসফ্যাসে গলায় উত্তর দেন, 'কী?' ছত্তার হাওলাদার বলেন, 'কিছু না'। তার মা চুপ থাকেন। চুপ থাকেন ছত্তার হাওলাদারও। তবে বেশিক্ষণ না। সামান্য সময়। তারপর আবার ডাকেন, 'ও মা?' তার মা জবাব দেন, 'কী?' ছত্তার হাওলাদার বলেন, 'কিছু না'। তার মা চুপ থাকেন। ছত্তার হাওলাদারও। তারপর আবার ডাক, 'ও মা'। তার মা আবার জবাব দেন। ছত্তার হাওলাদার আবারও কিছু বলেন না। চুপ করে থাকেন। তারপর আবার... এই খেলা চলতেই থাকে। একসময় তার মা আর উত্তর দেন না। পুরোপুরি চুপ। বুড়ো ছেলের এমন বালক সুলভ আচরণে তিনি বিরক্ত। ছত্তার মিয়া অবশ্য চুপ করে থাকেন না। তিনি ডাকতেই থাকেন, 'ও মা, মা, মা, মাগো, ও মা, মা, মা, মাগো, ও মা...'। তিনি ডাকতেই থাকেন। তার মা চুপ করেই থাকেন। তারপর একসময় খেঁকিয়ে উঠে বলেন, ' এ ছতু, তোর হইলোডা কি? বিদাশ গিয়া কি মাথামুথা খারাপ হইয়া গেলো নাকি তোর? অ্যাঁ? কথা কস না ক্যা? কী হইছে তোর? পাগল হইয়া গ্যাছোস নাকি?' ছত্তার মিয়া এবার আর কথা বলেন না। চুপ করে থাকেন। তারপর হঠাৎ হাউমাউ করে কেঁদে ফেলেন। কাঁদতেই থাকেন। তারপর উঠে গিয়ে মায়ের পায়ের কাছে বসে পড়েন। তারপর তার পা জোড়া দুইহাতে বুকের সাথে চেপে ধরে জড়ানো গলায় বলতে থাকেন, 'মাগো, ও মা, মাগো, তুমি বুঝবা নাগো মা, আষ্টোডা বচ্ছর তোমারে বোলাইতে পারি নাই । বোহের মইধ্যে মনে অইছে আরব দ্যশের সব মরুভূমির বালি আইস্যা ভইর‍্যা গ্যাছে মা। গলাডা হুগাইয়া কাঠ হইয়া গ্যাছে মা। কত পানি খাইছি, গলাডা ভেজে নাই। বুকটা ভেজে নাই। তোমারে একটু বোলাইতে পারি নাই। হেই খা খা আগুনে পোড়া বুক লইয়া দ্যশে আইছি। তোমারে যত বোলাই মনে হয় তত বুকটা ঠন্ডা হয়, ও মা, মাগো...'। ছত্তার মিয়া তার মাকে ডাকছেন। তার চোখ গড়িয়ে পানি ঝরছে। তিনি আট বছর তার মাকে মা বলে ডাকতে পারেন নাই। মায়ের ভাষায় কথা বলতে পারেন নাই। তার বুকের ভেতরটা খা খা মরুভূমি হয়ে গেছে। তিনি এখন সেই মরুভূমিতে বৃষ্টি ঝরাচ্ছেন। তার বুকের ভেতরের খা খা দহনে পোড়া মরুভূমি ক্রমশই ডুবে যাচ্ছে তুমুল, শীতল, শান্তির বৃষ্টিতে... তিনি ডেকে যাচ্ছেন, মা, মা, মাগো, ও মা, মাগো... আমি দাঁড়িয়ে আছি। অদ্ভুত ঘোর লাগা চোখে। বৃষ্টিতে ডুবে যাওয়া বুকে। সেই বুক জানে, এই ভাষা মানেই মা। এই মা মানেই মাতৃভাষা... ~ সাদাত হোসাইন
শীতের সকালে চারদিকটা গুমোট অন্ধকারে ছেয়ে আছে। দশ-বারো জনের দলটা যখন মহিতোষ মাস্টারের বাড়ির উঠানে এসে দাঁড়ালো তখন তার ঘরের খোলা দরজায় দুটো কুকুরকে আয়েশী ভঙ্গিতে শুয়ে থাকতে দেখা গেলো। যেন এই বাড়ি, এই ঘর তাদের অভয়াশ্রম। মানুষের দখলদারিত্বের কারণেই এতোদিন তাদের এমন অনায়াস পরিভ্রমণ বাধাগ্রস্ত হয়েছে। কিন্তু আজ এই ভোরে তারাও যেন জেনে গেছে, এই বাড়ির মালিকানা এখন অনিশ্চিত, দোদুল্যমান। এখানে এখন শক্তি আর দখলদারিত্বের খেলা চলবে। ফলে তারাও তাদের এই এতোদিনকার আক্ষেপ খানিক মিটিয়ে নিতে চাইছে। খানিক দাবী আদায় করে নিতে চাইছে। ঘরের এ দুয়ার থেকে ও দুয়ার অবধি হেলেদুলে আয়েশী ভঙ্গিতে কিছুক্ষণ হেঁটে বেড়ালো তারা। তারপর কর্তৃত্বপূর্ণ অভ্যস্ত ভঙ্গিতে মেঝের একপাশে পড়ে থাকা আধ-খাওয়া ভাত-তরকারির হাড়িগুলোতে মুখ ডুবিয়ে স্বাদ পরখ করে নিতে চাইল। নাক কুঁচকে ঘ্রাণ নিতে চাইল। বারকয়েক জিভ বের করে চেটেও দিলো। তবে তাদের দুজনের কারোই যেন বেশিক্ষণ এসব মনোপুত: হলো না। যেন এই উচ্ছিষ্টভোগের দিন তাদের ফুরিয়েছে। এই গৃহ ও গৃহস্তের অবিসংবাদিত স্বত্ব এখন তাদের। এই অন্দর ও আহারের কর্তা এখন তারা। ফলে তাড়াহুড়োর কিছু নেই। বরং সময় নিয়ে এসব তাড়িয়ে তাড়িয়ে উপভোগ করা যাবে। ফলে কপালকুঞ্চিত অবহেলায় মুখ ফিরিয়ে নিয়ে দুই দরজার পথ রোধ করে ঠান্ডা কনকনে মেঝেতে শরীর এলিয়ে শুয়ে রইলো তারা। খানিক বাদে কেউ একজন হুসহাস শব্দে তাদের গৃহচ্যুত করতে চাইল। কিন্তু বহু প্রতীক্ষিত এই স্বত্ব যেন কিছুতেই ত্যাগ করতে চাইছিলো না তারা। ফলে দুজন লোককে তেড়ে আসতে হলো। তাদের হাতে লাঠি। সেই লাঠির আঘাতে ব্যথিত, বিস্মিত কুকুরগুলো তীব্র চিৎকারে প্রতিবাদ করতে চাইল। কিন্তু লাভ হলো না। ভোরের নির্জনতা ভাঙা ঘেউ ঘেউ শব্দে তারা তাদের ক্ষণস্থায়ী আবাস ত্যাগ করতে বাধ্য হলো। কে জানে, মহিতোষ মাস্টার এই দৃশ্য দেখলে দীর্ঘশ্বাস ফেলতেন কী না! কারণ শেষ বারের মতো এই বসতভিটা ছেড়ে যখন তিনি রাতের অন্ধকারে পালিয়ে গেলেন, তখনও প্রতিবাদ করার সাহস সঞ্চয় করতে পারেননি। ওই কুকুরগুলোর মতো চিৎকার করে নিজের অক্ষমতা, কান্না, যন্ত্রণা কিংবা অধিকারটুকুও প্রকাশ করতে পারেন নি।
হ্যালো অস্ট্রেলিয়া! অবশেষে সাত সমুদ্র তের নদী পেরিয়ে আমার এবারের বইগুলো পৌঁছে গেছে সিডনি। সুতরাং সংগ্রহ করে নিতে পারেন এখুনি। এবারের বইমেলার নতুন উপন্যাস 'তোমার নামে সন্ধ্যা নামে', রেজা সিরিজের সর্বশেষ উপন্যাস 'শেষ অধ্যায় নেই' সহ 'মেঘেদের দিন', 'অর্ধবৃত্ত', 'ছদ্মবেশ', 'কাজল চোখের মেয়ে'ও পাচ্ছেন অস্ট্রেলিয়ায়। থাকছে Arifur Rahman এর নতুন উপন্যাস 'এবং একা'সহ অন্যান্য বইও। 
আমি ভীষণ একলা থাকা মানুষ, আমি ভীষণ আমার ভেতর থাকি, যত্ন করে খুব খেয়ালে রোজ, 'আমি'টাকে আমার ভেতর রাখি। আমি ভীষণ স্মৃতির খেরোখাতা, মলাট জুড়ে হাজার আঁকিবুঁকি, আমি ভীষণ একলা থাকা মানুষ, 'আমি' টাকে 'আমার' ভেতর রুখি। ~ সাদাত হোসাইন।
প্রায় দু'শ বছর আগের এক হিন্দু জমিদার পরিবারের অন্দরমহলের নানান ঘটনাকে উপজীব্য করে লেখা এই উপন্যাস।। যেখানে ক্ষমতা দখলের লড়াইকে কেন্দ্র করে রাষ্ট্রের রাজনীতির মতোই, ধর্ম, অর্থনীতি, সমাজ, কুসংস্কার থেকে শুরু করে তুলে আনার চেষ্টা ছিল প্রাসাদ ষড়যন্ত্র, প্রেম, কাম, হত্যা, রহস্য, দর্শন নানান কিছু। তবে ইট-কাঠ-পাথরে তৈরি ক্ষমতার কেন্দ্রে অবস্থিত ওই দূর্গের অন্দরমহলের বাইরে হঠাৎ করেই যেন উদ্ভাসিত হয়ে ওঠে মানবমনের এক সুগভীর অন্দরমহলও। ২০১৬ সালে প্রকাশিত উপন্যাসটি নতুন আঙ্গিকে এসেছে। প্রি অর্ডার চলছে।
🧊 নতুন প্রচ্ছদে, নতুন আঙ্গিকে 'অন্দরমহল!' 📌 অন্দরমহল প্রথম প্রকাশিত হয় ২০১৬ একুশে বইমেলায়। ঠিক ওই সময়ে, যখন আমার লেখালেখির বলতে গেলে শুরুর দিক, তখন এই উপন্যাসটি আমার নিজের কাছেই হয়ে উঠেছিল দুঃসাহসীক এক কাজ। কারণ প্রায় দু’শ বছর আগের এক কাল্পনিক ঘটনাপ্রবাহ উপজীব্য করে গড়ে ওঠা এই উপন্যাস লিখতে গিয়ে নানাকারণেই অথৈ সমুদ্রে হাবুডুবু খেতে হয়েছিল। গল্পে উঠে এসছিল এক হিন্দু জমিদার পরিবারের অন্দরমহলের নানান ঘটনা। যেখানে ক্ষমতা দখলের লড়াইকে কেন্দ্র করে রাষ্ট্রের রাজনীতির মতোই, ধর্ম, অর্থনীতি, সমাজ, কুসংস্কার থেকে শুরু করে তুলে আনার চেষ্টা ছিল প্রাসাদ ষড়যন্ত্র, প্রেম, কাম, হত্যা, রহস্য, দর্শন নানান কিছু। তবে ইট-কাঠ-পাথরে তৈরি ক্ষমতার কেন্দ্রে অবস্থিত ওই দূর্গের অন্দরমহলের বাইরে হঠাৎ করেই যেন উদ্ভাসিত হয়ে ওঠে মানবমনের এক সুগভীর অন্দরমহলও। যেখানে চোখের সামনে এসে দাঁড়ায় নিজেকে দেখার আয়না। সেই আয়নায় আসলে কার মুখ দেখি আমরা? উপন্যাসটি নতুন প্রচ্ছদে, নতুন আঙ্গিকে এবার প্রকাশ করলো অন্যধারা। এই সংস্করণে যতটা সম্ভব পরিমার্জিত ও সংশোধিত আকারে প্রকাশের চেষ্টা করা হয়েছে। কমিয়ে আনা হয়েছে অপ্রয়োজনীয় মেদ-ও। আশা করছি, দীর্ঘ এই উপন্যাস পাঠক মনের অন্দরমহলও আলোড়িত করবে। 
হেমন্তের রাতই মূলত শীত নিয়ে আসে ভুবনডাঙায়। সারা রাত টুপটাপ ঝরে পড়তে থাকে শিশির। নেমে আসতে থাকে কুয়াশা। তারপর ভেজা মাটি, ঘাস আর ফুল। চাতালের ওই দিকটা শিউলি ফুলে ফুলে ছেয়ে আছে। পারু ছুটে গিয়ে হাঁটু ভাঁজ করে বসে। মুক্তোর মতো শিশির জমে আছে শুভ্র ফুলের পাপড়িতে। সে আঙুলের ডগায় ছুঁয়ে দেয়। অদ্ভুত এক শিহরণে গা শিরশির করে ওঠে। ওড়না মেলে ফুল কুড়াতে থাকে সে। আর গুনগুন করে গাইতে থাকে- ‘তুমি এমন করে কুড়িয়ে নিয়ো আমায়, এমন ঝরা ফুলের মতো, আমি তোমার ছোঁয়ায় বাঁচবো নতুন করে, ভুলবো ভুলের ক্ষত’। সাইকেলের টুংটাং শব্দটা ঠিক সেই মুহূর্তেই কানে এলো পারুর। মাটির উঁচু রাস্তা থেকে ক্ষেতের আইল ঘেষা সরু মেঠোপথ ধরে নেমে আসছে ফরিদ। তার পরনে লুঙ্গি। গায়ে হাফহাতা শার্ট। শার্টের ওপর আড়াআড়ি চাদর জড়ানো। তবে সাইকেল চালাতে গিয়ে চাদরটা সরে গিয়ে বুকের খানিকটা উন্মুক্ত হয়ে আছে। ভোরের হিমেল হাওয়ায় চোখ মুখ আড়ষ্ট। এতো ভোরে এখানে এভাবে ফরিদকে দেখে ভড়কে গেলো পারু। সে চকিতে উঠে দাঁড়ালো। তারপর ত্রস্ত পায়ে হাঁটতে লাগলো বাড়ির দিকে। ফরিদ ডাকলো, ‘পারু।’ পারু খানিক থমকালো। তবে থামলো না। ফরিদ আবার ডাকলো, ‘পারু, শোন। এই পারু।’ পারু এবারও থামলো না। হাঁটতেই থাকলো। তবে ফরিদ হাওয়ার মতো উড়ে এসে তার পথ রোধ করে দাঁড়ালো। তারপর শক্ত গলায় বললো, ‘ডাকছি, শুনছিস না?’ পারু প্রায় ফিসফিস করে বললো, ‘পথ ছাড়েন। কেউ দেখে ফেললে খুব খারাপ হয়ে যাবে।’ ‘হোক। আমার তাতে কিছু যায় আসে না।’ ‘আমার যায় আসে। বাবা দেখলে খুন করে ফেলবে আমাকে।’ ‘কিন্তু কী করবো আমি? তুই কিছুই বলছিস না!’ ‘বলেছিতো, আমি জানাবো।’ ‘রোজ বলিস জানাব। কিন্তু কখনোই কিছু জানাস না!’ ‘ইচ্ছে করে যে জানাই না, তা তো নয়। আপনি বোঝেন না?’ ফরিদ ফোঁস করে দীর্ঘশ্বাস ফেলে, ‘কী জানি! আজকাল আর তোর ইচ্ছা-অনিচ্ছা কিছুই বুঝতে পারি না। এই মনে হয় সব ঠিকঠাক। তুই ঠিক আগের মতোই আছিস। আবার পরক্ষণেই মনে হয় তোকে চিনি না আমি।’ পারু জবাব দেয় না। চুপ করে থাকে। সে নিজেও কি আজকাল নিজেকে ঠিকঠাক চেনে? কীভাবে চিনবে? তার চারপাশের পৃথিবীটা যে ক্রমশই সঙ্কুচিত হয়ে আসছে। এই পৃথিবীতে সে একা নয়। তার বাবা আছেন, মা আছেন। ঠাকুরমা, চারু আছে। আছে আরো কতকিছু! এখানে সে ফরিদকে নিয়ে কীভাবে ভাববে? কী ভাববে? ফরিদ খানিক চুপ করে থেকে নরম গলায় বললো, ‘তোরা সত্যি সত্যিই চলে যাচ্ছিস পারু?’ ‘হুম।’ ফরিদ সবই জানে। পারু তাকে বলেছে। কিন্তু তারপরও তার কিছুতেই কিছু বিশ্বাস হতে চায় না। মনে হয়, এটা সত্যি নয়। পারু হঠাৎ করেই ফিক করে হেসে ফেলবে। তারপর ঝলমলে গলায় বলবে, ‘পুরুষ মানুষের এতো অল্পতেই ভয় পেলে চলে?’ ‘এটা এতো অল্প?’ ‘অল্প নয়?’ ‘উহু।’ ‘তাহলে?’ ‘এটা আমার জীবনের চেয়েও বড়।’ ‘জীবনের চেয়েও বড় কী জানেন?’ ‘কী?’ ‘বাবা বলেন জীবনের চেয়ে বড় হলো মৃত্যু। আমার চলে যাওয়া কি তবে আপনার কাছে মৃত্যুর মতো?’ এই কথায় ফরিদ চুপ করে থাকবে। আসলেই তো, পারু ছাড়া তার জীবনের আর অর্থ কী! সেই জীবন তো মৃত্যুরই মতো। ফরিদ দীর্ঘ নীরবতার পর আবারও ডাকলো, ‘পারু?’ ‘হুম।’ ‘সত্যি সত্যিই তোরা চলে যাচ্ছিস? আর কখনো ফিরে আসবি না?’ ‘উহু।’ ‘তাহলে?’ ‘তাহলে কী?’ ‘তাহলে আমি কী করবো?’ এই প্রশ্নের উত্তর খুব সহজ। ফরিদ মুসলমান একটা মেয়ে দেখে বিয়ে টিয়ে করে সংসারি হবে। পারু চলে যাবে কলকাতা। সেখানে তার হিন্দু কোনো ছেলের সাথে বিয়ে হয়ে যাবে। এই যে এতো জটিলতা, এতো দুশ্চিন্তা, সমীকরণ এর কিছুই তখন আর থাকবে না। হয়তো কখনো কখনো মাঝরাত্তিরে তাদের পরস্পরের কথা মনে পড়বে। তারপর মন খারাপ হবে। তাদের কিছু মিষ্টি স্মৃতি আছে। সেই স্মৃতিগুলো বুকের ভেতর সুবাস ছড়াবে। হয়তো কান্না জমবে চোখে। আবার শুকিয়েও যাবে। ভোরের আলো ফুটতে ফুটতে তারা যন্ত্রণা আড়াল করে হাসিমুখে মিশে যাবে জীবনের চোরাস্রোতে। ~ স্মৃতিগন্ধা/ সাদাত হোসাইনের নতুন উপন্যাস। আসছে অন্যধারা থেকে বইমেলায়।
তোমার জন্য দাঁড়িয়ে ছিলাম বলে, একটা দোয়েল একটা চড়ুই পাখি, খানিকটা পথ উড়েই এলো, কুড়িয়ে নিল খানিক বিষাদ জমা। তোমার জন্য দাঁড়িয়ে ছিলাম বলে, শিমুল ফুলের একটা নবীন কুড়ি, পড়ল ঝরে অকাতরে, উতল হাওয়ার বুকের ভেতর কে সে প্রিয়তমা? তোমার জন্য অপেক্ষাতে দাঁড়িয়ে ছিলাম বলে, মেঘ বলেছে খানিক আঁধার ঢেলেও, বৃষ্টি আসুক আর কিছুক্ষণ পরে। তোমার জন্য অঝর অশ্রু জলে, একটা জনম কাটিয়ে দিলাম বলে, এই পৃথিবী হাজার বছর ধরে , নদীর নামে নারীর কথা বলে।
ঘটনা প্রায় পুরোটাই সত্য... এবং অবশ্যই রহস্যময়... তার সাথে এই জনমে আর কখনো কথা হয়নি আমার, দেখাও না। হ্যাঁ, লিখতে গিয়ে খানিক এদিক সেদিক হয়তো হয়েছে... তবে মূল ঘটনা এমন রহস্যাবৃতই 🤔🙄
তখন বসন্ত, আমরা দাঁত মাজি ছাই দিয়ে। (ভেবেছিলাম বসন্ত নিয়ে একটা লেখা লিখবো। লেখা শুরু করতে গিয়ে দেখি, দাঁত মাজার ছাই চলে এসেছে। কী আর করা! দাঁত মাজার ছাইয়ের সাথে বসন্তের নিশ্চয়ই কোন সম্পর্ক আছে। না হলে ছাই আসার কথা না। এসেছে যখন, দেখাই যাক কি হয়...) সেকালে আমরা ব্রাশ চিনি না, আঠাইল্লা গাছের ডালই ভরসা। সেও আবার বড়দের জন্য। ছোটদের বেলায় চুলার ছাই। আমরা কাকভোরে ঘুমঘুম চোখে উঠে গিয়ে মাটির চুলার পাশে বসি। তারপর চুলার ভেতরের অংশে আঙুল ঢুকিয়ে তার মাথায় ছাই মাখিয়ে দাঁত মাজি! পুকুরে গিয়ে কুলি করে দৌড়! অপেক্ষায় মক্তব আর সালাম হুজুর! তখন শীত প্রায় শেষ। কিংবা এখনও আছে। কিন্তু ঘুম থেকে উঠে বাইরে তাকালেই চোখে আগুন লেগে যায়। সবচেয়ে বেশি লাগে দুপুর বেলায়। যেদিকেই তাকাই, আকাশ জুড়ে আগুন, দিগন্ত জুড়ে আগুন। শুধু আগুন, আগুন আর আগুন। সেই আগুন দেখলে বুকের ভেতর কেমন জানি মুহূর্তেই রক্ত ছলকে ওঠে। দমবন্ধ লাগে। মনে হয়, ইশ! এতো রঙ! এতো! সেই রঙ শিমুলের। আমার সাধ্য নেই তার রূপ বোঝাই। গ্রামের পথ, ঘাট, মাঠ, জমির আলপথভর্তি শিমুল গাছ। অসংখ্য শিমুল গাছ। সেইসব শিমুল গাছ স্পর্ধায় মাথা উঁচু করে থাকে, বিস্তৃত থাকে ভালোবাসা নিয়ে। আমার সত্যি সাধ্য নেই তা বোঝানোর, সম্ভবত শব্দেরও নেই। কেবল মনে হত, রূপকথার কোন অবাক দেশ। অপার্থিব ‘পৃথিবী’! অদ্ভুত স্বপ্ন। এই স্বপ্ন না ভাঙ্গুক। না ভাঙ্গুক। এই ঘোরের ভেতর ডুবে যাওয়া চারপাশ এমনই থাকুক। বুকের ভেতর ছুঁতেই থাকুক, কি জানি কি! কি জানি কি!! আম্মা অবশ্য সেই ভোরবেলা আমাদের হাতে প্ল্যাস্টিকের বস্তা ধরিয়ে দিয়ে বলতেন, ‘যাও বাজান, হিমিলের ফুল নিয়াও। হিমিল মানে শিমুল। আমরা পাড়া ঘুরে ঘুরে হিমিলের ফুল কুড়াতাম। সেই ফুল বস্তায় ভরে নিয়ে বাড়ি ফিরতাম দুপুরে। ঝকঝকে নিকানো উঠোনের একপ্রান্তে গনগনে রোদে সেই ফুল শুকাতে দিতেন আম্মা। এক, দুই, তিন দিন। হপ্তাখানেক। ফুলগুলো শুকিয়ে শুকিয়ে কালো হয়ে যেত। কড়করে শক্ত কটকটির মতন। কোন এক সন্ধ্যায় সেই কড়কড়ে হিমিল ফুল চুলার ভেতর জ্বালানী বানিয়ে ভাত রান্না করতেন আম্মা। ঘটনা এখানে শেষ না, শুরু। রান্না শেষে চুলার ভেতর থেকে যত্ন করে হিমিল ফুলের পুড়ে যাওয়া ছাইগুলো বের করে শুরু হতো পাঁটা পুঁতায় পেষা। পিষে পিষে মিহি করে ফেলা ছাইয়ের সাথে মিশিয়ে দিতেন সুগন্ধি কর্পূর! সেই সুগন্ধি কর্পূরে মেশা শিমুল ফুলের ছাই যত্ন করে ভরে রাখতেন কাঁচের বোতলে। বোতলের গলায় সুতো দিয়ে বেঁধে ঝুলিয়ে রাখতেন ঘরের বারান্দায় বাঁশের চৌকাঠের সাথে। আমরা পরদিন আবার ঘুমঘুম চোখে কাকভোরে ঘর থেকে বের হই। তারপর সেই শিমুল ফুলের ছাইয়ের বোতলের ভেতর থেকে কর্পূরের আবেশি গন্ধ মাখা দাঁতের মাজন হাতের তালুয় নিয়ে জিহবার ডগা ছোঁয়াই। আহ! অদ্ভুত আবেশে যেন বন্ধ হয়ে আসে চোখ। আঙুলের ডগায় ছাই নিয়ে দাঁত মাজি। আর পুকুরের জলের স্বচ্ছ আয়নায় ঠোঁট ফাঁক করে দেখি, ঝকঝকে দাঁত! চকচকে দাঁত! সেই দাঁত আঙ্গুলে ঘসে দিলে ছস্প্লাশ ছস্প্লাশ শব্দ হয়! সেই শব্দ পৃথিবীর আর সকল শব্দের চেয়ে মধুর। কিন্তু দিন সাতেক বাদেই সেই সকাল, সেই কর্পূরের গন্ধ মাখা দাঁতের মাজন, সেই পুকুরের স্বচ্ছ জলের আয়নায় ঝকঝকে দাঁত, দাঁতের ছস্প্লাশ ছস্প্লাশ শব্দ সব কিছুই কেমন বিবর্ণ লাগে। কারণ, আকাশের আগুনগুলো ফুরিয়ে এসেছে, দিগন্তের রঙগুলোও। ইশ! হিমিল ফুলের মৌসুম শ্যাস! আমাদের বুকের ভেতর সেই রূপকথার কোন এক দেশ, অপার্থিব কোন এক ‘পৃথিবী’, সেই অদ্ভুত স্বপ্নগুলো কেমন ফিকে হয়ে মন খারাপের কান্না নিয়ে আসে! দাঁতের মাজন দিয়ে দাঁত মাজতে মাজতে শিমুল ফুলের গাছগুলোর দিকে তাকালেই বুকের ভেতরটা কেমন করে ওঠে। কি বিষণ্ণ চারপাশ! কী কান্না! চুপচাপ সেই পুকুরপারের ঘাসে বসে শূন্য চোখে তাকিয়ে থাকতাম। শিমুল ফুলের গাছগুলোর সেই অপার্থিব আগুনরঙা ফুলগুলো ধীরে ধীরে ফল হয়ে উঠছে। তার ভাঁজে ভাঁজে জেগে উঠছে শিমুল তুলো। তুলোগুলো ভেসে যাচ্ছে বাতাসে বাতাসে। আমারও হঠাৎ শিমুল ফুলের তুলোর মতন বাতাসে বাতাসে ভেসে যেতে ইচ্ছে হয়! ভেসে ভেসে ফিরে যেতে ইচ্ছে হয় আরেক বসন্তে! আবার বসন্তে! আগুনলাগা অপার্থিব বসন্তে! অদ্ভুত ঘোরের মতন রূপকথা সেই বসন্তে! আমি কাঙালের মতন তৃষ্ণার্ত চোখে তাকিয়ে থাকি, বুকের ভেতর হুহু করে ওঠে বসন্তের মন কেমন করা মাদক বাতাস। অচিনপুরের কান্না। আমি শিমুল ফুলের অপেক্ষায় থাকি। অপেক্ষায় থাকি বসন্তের। কিন্তু আমার হাতের ভেতর কর্পূরের গন্ধওয়ালা শিমুল ফুলের পুড়ে যাওয়া ছাইগুলো গন্ধ ছড়ায়! আমার কান্না পায়, বসন্ত কবে আসবে? কবে?
বছরঘুরে আবারও এসেছে রকমারি বইমেলা। ২৮ ফেব্রুয়ারি পর্যন্ত রকমারি ডট কম 'একুশের অনলাইন বইমেলা'এ অর্ডার করলেই পাচ্ছেন ক্যাশব্যাক, ফ্রি শিপিং সহ দারুণ দারুণ সব অফার, সাথে নানা উপহার। প্রিয় পাঠক, আমার নতুন-পুরাতন সকল বই অর্ডার করুন রকমারি অনলাইন বইমেলায়। ফেব্রুয়ারি মানেই বইমেলা। বইয়ে বইয়ে সয়লাব হোক ৫৬ হাজার বর্গমাইল।
ভারতীয় পাঠকদের জন্য - কলকাতার কলেজ স্ট্রিটের দে'জ পাবলিশিং এ নিচে উল্লেখিত আমার বইগুলো পাওয়া যাচ্ছে। একইসাথে সমগ্র ভারতে সহজলভ্য করতে দে'জ পাবলিশিং এমাজন ইন্ডিয়া ও ফ্লিপকার্টেও বইগুলো সরবরাহ করেছে। ফলে আপনারা যারা ভারতের বিভিন্ন প্রান্ত থেকে অনলাইন অর্ডারের মাধ্যমে বইগুলো সংগ্রহ করতে চান, তারা নিচে উল্লেখিত লিংক থেকে আপনার প্রিয় বইটি ফ্লিপকার্ট বা এমাজন থেকে অর্ডার করতে পারেন। ধন্যবাদ ও ভালোবাসা।
চিঠির শেষে ফরিদ লিখেছে- 'পারু, এই যে আমার হঠাৎ মন খারাপ এই যে আকাশ মেঘলা হয়ে এলো, এই যে দুপুর বুকের গহীন থেকে সন্ধ্যা এনে হঠাৎ এলোমেলো। এই যে আমার ভাল্লাগেনা কিছু এই যে ভীষণ বিষণ্ণ এক দিন, একটা তুমুল কোলাহলের জগত হঠাৎ হলো নির্জনতায় লীন। এই যে বুকে জমছে ভেজা পালক পাখির মতন ছটফটানি মন, এই পৃথিবীর সবটা মানুষ জানে তুমি বিহীন আমার নির্বাসন!'
ফরিদ গোটাগোটা অক্ষরে লিখেছিল- ‘কোথাও একটা পোস্টবক্স নেই, অথচ বুকের ভেতর চিঠি জমে জমে মেঘের মিনার, কোথাও একটা ঠিকানা নেই, অথচ নীল খাম জমে জমে ভেসে যায় বুকের কিনার’। ‘তোকে একটা চিঠি দিয়েছিলাম, পাসনি?’ ‘চিঠি?’ পারু যেন জানেই না এমন ভঙ্গিতে বললো। ‘হুম।’ ‘উহু।’ ‘সত্যি পাসনি?’ ভারি অবাক হলো ফরিদ। ‘নাহ।’ এবার খুব বিচলিত মনে হলো ফরিদকে। সে বললো, ‘দুই লাইনের একটা কবিতা লেখা ছিলো।’ ‘কবিতা?’ ‘হুম।’ ‘আপনি যে বললেন চিঠি? কবিতা কী করে চিঠি হয়?’ ‘হয় না?’ ‘উহু।’ ‘চিঠি হলে তবে কী কী থাকতে হয়?’ ‘চিঠিতে সম্বোধন থাকে, কুশল বিনিময়, পরসমাচার, মধ্যভাগ, শেষ ভাগ, ইতি, এসব থাকে। আমরা বাংলা ব্যকরণ বইতে পড়েছি। কিন্তু দুই লাইনের কবিতার চিঠির কথাতো কখনো শুনিনি!’ তার কথা শুনে হেসে ফেলেছিলো ফরিদ। বলেছিল, ‘তুই চিঠি লিখতে পারিস?’ ‘উহু।’ ‘কখনো লিখিসনি?’ ‘একবার মাত্র।’ ‘কাকে?’ ‘আমার বড় মামা থাকেন কলকাতায়। তাকে লিখেছিলাম। বাবা শিখিয়ে দিয়েছিলেন যে সম্বোধনে শ্রীচরণেষু লিখতে হয়। কিন্তু ওইটুকুতেই দুটো বানান ভুল করে ফেলেছিলাম আমি।’ ‘পুরো চিঠির অবস্থা তাহলে কী ছিলো?’ পারু ম্লান মুখে বললো, ‘সেটাই। এই নিয়ে খুব রেগে গিয়েছিলেন মামা। তিন পাতার ফিরতি চিঠি পাঠিয়ে আমাকে জানিয়েছিলেন যে আমার ভবিষ্যৎ অন্ধকার।’ ফরিদ ইচ্ছে করেই গুরুগম্ভীর ভঙ্গীতে বললো, ‘তো অন্ধকার থাকলেতো সেখানে আলো জ্বালাতে হয়, তাই না?’ ‘হ্যাঁ হয়।’ ‘তো আলো কীভাবে জ্বালাতে হয়, জানিস?’ ‘জানি।’ ‘কীভাবে?’ ‘বিয়ে করে ফেলতে হয়।’ বলেই মুখ টিপে হাসলো পারু। যেন আকাশ থেকে পড়েছে, এমন ভঙ্গিতে ফরিদ বললো, ‘বিয়ে করে ফেলতে হয়?’ ‘হুম।’ পারু হাসি থামাতে পারছে না। ‘ঠাকুমা বলেন মেয়েদের সত্যিকারের আলো হলো তাদের স্বামী। স্বামী যদি বিদ্যা, বুদ্ধিতে আলোকিত হয়, তাহলেই মেয়েরা আলোকিত হবে।’ ফরিদ পারুর চিন্তা ও কথায় যারপরনাই হতাশ হলো। কিন্তু এই মেয়েটা যেন কেমন। তার চোখ ভর্তি মায়া। সে তাকালেই বুকের ভেতর অদৃশ্য তীরের ফলা এসে অনবরত বিঁধতে থাকে। সেই ফলায় সম্ভবত বিশেষ কোনো বিষ মাখানো থাকে। ওই বিষের যন্ত্রণা থেকে আর উপশম মেলে না। 
টিনের চালে টুপটাপ শিশিরের শব্দ হয়। একটা পাতা, ছোট ডাল, একটা নিশাচর পাখির ডানা ঝাপটানোর শব্দ রাতের এই নীরবতার বুকে সুই সুতোর মতো দুঃখ গেঁথে দিতে থাকে। কাক ভোরে ঘুম ভাঙে পারুর। সে ফিসফিস করে চারুকে ডাকে, ‘এই, ওঠ। ওঠ।’ চারু ঘুম ঘুম গলায় বলে, ‘আরেকটু ঘুমাই না দিদি।’ ‘আর কত ঘুমাবি? ওঠ।’ চারু অবশ্য ওঠে না। সে কাঁথা টেনে নিয়ে নিজেকে আরো জড়িয়ে নেয়। ভোরের এই হিম হিম অনুভবে কাঁথার ওই ওমটুকু যেন তাকে আরামে অবশ করে দেয়। গাছের পাতার ফাঁক গলে ভোরের সোনালী আলোর প্রথম আভাটুকু তখন কেবল উঁকি দিতে শুরু করেছে। পারু হাত বাড়িয়ে সেই আলোটুকু হাতে মেখে নেয়। গরম চায়ের পেয়ালা থেকে ভেসে আসা ধোঁয়ার মতো পাতলা কুয়াশা ভাসতে থাকে সেই আলোর ভেতর। সে পা টিপে টিপে বাড়ির উঠোনটা পেরোয়। তার ওপাশে ধানক্ষেত। ধানক্ষেতের পাশেই খোলা চাতাল। মা গোবর আর মাটি দিয়ে লেপে চকচকে করে রেখেছে চাতালটা। শীতের ভোরে যখন আরো খানিকটা আলো ফুটবে, ওম ছড়াবে সূর্য, তখন এখানে এসে সবাই রোদ পোহাতে পোহাতে ভাত খেতে বসবে। রাতের বেঁচে যাওয়া কড়কড়ে ঠান্ডা ভাত। বেগুন, আলু, টমেটোর সাথে ছোট মাছের ঠান্ডা-জমাট ঝোল-তরকারি। তারপর কাজে ব্যস্ত হয়ে পড়বেন মা। গাছ-গাছালির জন্য বাড়ির উঠানে তেমন রোদ পড়তে পারে না। ফলে ফসল শুকানো থেকে শুরু করে রোদ লাগে এমন সব কাজ এখানেই করতে হয়। দিনভর সূর্য এখানে দাপিয়ে বেড়ায়। আরামদায়ক ওমে বুক পেতে রাখে মাটি। বাঁশের আড়ায় লেপ, তোষক শুকাতে দেন মা। যাতে আরাম করে ঘুমানো যায় রাতে। দুপুরের দিকে বড় পাতিলে করে কলতলা থেকে জল এনে এখানে রোদে রাখা হয়। সেই জল গরম হতে থাকে। ঠাকুমাকে তখন জলচৌকিতে দাঁড় করিয়ে স্নান করিয়ে দেন মা। ড্যাবড্যাব করে সেদিকে তাকিয়ে থাকে পারু আর চারু। ছায়ারানী অবশ্য খেঁকানো গলায় বলেন, ‘আমি চান করতেছি, আর তোরা দুইটা অমনে চাইয়া থাকস ক্যান?’ পারু দাঁত বের করে হাসে, ‘তোমার রূপ- যৌবন দেখি ঠাকুমা।’ ‘আমার রূপ- যৌবন দেহন লাগবো না। নিজেদের রূপ যৌবন দেখানোর নাগরের ব্যবস্থা কর।’ ‘তুমি কি ছোট থেকেই এমন জোয়ান ছিলা?’ পারু চোখ টিপে বলে, ‘না হলে ঠাকুরদা ক্যান অতো অল্প বয়সের তোমারে দেখে পাগল হলো!’ ‘তোর এই বয়সে আমি দুই পোলা, এক মাইয়ার মা হইছি। আর তোগো বোহেই তো এখনও ঠিকঠাক মাংস জমে নাই। পোলাপান হইলে খাওয়াবি কী?’ ছায়ারণীর মুখ বড় নির্লজ্জ। ঠোঁটকাটা। এমন আলটপকা কথা বলায় তার জুড়ি নেই। কথাগুলো মনে হতেই পারু একা একা হাসে। মন খারাপও হয়। এই যে এমন সোনালী আলো, ওই যে দূরের মাঠ, শিশির ভেজা ঘাস, ঠাকুমার সাথে এই এখানে এতো এতো খুনসুঁটি, এসবকিছুই কেবল স্মৃতি হয়ে যাবে? আর কখনো এখানে ফিরে আসা হবে না তাদের? এখানে অন্য কেউ থাকবে? অন্য কারো গল্প জমা হতে থাকবে? আর তাদের স্মৃতির ভাড়ার নিয়ে তারা চলে যাবে অন্য অজানা কোথাও?
একটা দুঃসংবাদ আছে, যারা আমাকে ভেঙেচুরে টুকরো কাচের মতো ছড়িয়ে দিতে চেয়েছিলো, তাদের জন্য। দুঃসংবাদটি তাদের জন্যও, যারা ভেবেছিলে আমি হোঁচট খেয়ে পড়ে গেলে আর কখনো উঠে দাঁড়াতে পারবনা। মুখ থুবড়ে পড়ে থাকবো গা ঘিনঘিনে কাদায়। আমাকে ছিঁড়ে কাগজের মতো কুচিকুচি করে হাওয়ায় ভাসিয়ে দিলে আমি হারিয়ে যাবো দিকশূন্যপুর। যে আমাকে টেনেহিঁচড়ে নামিয়ে নিতে চেয়েছিলো অতলান্তিক বিষাদ সমুদ্রে, ডুবিয়ে দিতে চেয়েছিলো এক পৃথিবী বিবমিষায়। যে আমাকে অযুত রাতের কান্না লিখে দিয়ে বুকের ভেতর খুঁড়ে দিতে চেয়েছিলো শ্যাওলা জমা স্যাঁতসেঁতে এক মজা পুকুর। যে আমাকে দুঃখ দিয়ে, পুড়িয়ে শেষে উড়িয়ে দিতে চেয়েছিলে ছাইয়ের মতন। তাদের জন্য দুঃসংবাদ। আমি এখন পাখির মতন, আমায় ছিঁড়ে কুচিকুচি ভাসিয়ে দিলে, এখন আমি ডানা মেলে আকাশজুড়ে উড়তে জানি। কাটা যায়না, ভাঙা যায়না, আমি এখন জলের মতন। ভেসে যেতে যেতেও হঠাৎ জলোচ্ছ্বাসে ভাসিয়ে দিতে আমিও জানি। আমিও জানি ছড়িয়ে থাকা টুকরো কাচের শরীর থেকে, দু ফলা এক ছুরি হতে। এই যে মানুষ দুঃখ দিতে দক্ষ ভীষণ, সেও জানুক আমি এখন হাসতে জানি, শ্যাওলা জমা পুকুর জুড়ে আমিও এখন রোদের মতো ভাসতে জানি, প্রস্থানের গল্প লিখেও ইচ্ছে হলেই আবার ফিরে আসতে জানি। আমি এখন পুড়ে যাওয়া ছাইয়ের ভেতর জেগে ওঠা ফিনিক্স পাখি। আমি এখন মৃত্যু মেরে বাঁচতে জানি।
বাসায় ঢুকেই চমকে গেছি, ড্রইং রুম ভর্তি অসংখ্য প্যাকেট, গিফটবক্স! উপহার পাওয়া এবং দেওয়া, দু বিষয়েই আমি মোটামুটি নির্লিপ্ত প্রকৃতির। প্রায়ই লম্বা একটা হাই তোলা ছাড়া বিশেষ আর কোনো প্রতিক্রিয়া আমার থাকে না। কিন্তু সেই আমি ড্রইংরুমের সোফা, ফ্লোর, টেবিল জুড়ে অসংখ্য প্যাকেটের ছড়াছড়ি দেখে হতভম্ব গেছি! কিছু মানুষ অসম্ভব ভালোবাসা নিয়ে আমার বই পড়েন। তাদের একজন 'রীতিমতো অবিশ্বাস্য' এই কাণ্ড ঘটিয়েছেন। আমি চোখ কচলে বারবার সেসব দেখছিলাম, কিন্তু সবকিছু ছাপিয়ে আচমকাই আমার চোখ আটকে গেলো ভিডিওর এই দৃশ্যে। আসছে বইমেলা ২০২১ এ প্রকাশিতব্য আমার নতুন উপন্যাস 'স্মৃতিগন্ধা'কে শুভকামনা জানিয়ে সাথে একটি কেকও পাঠিয়েছেন তিনি। হয়তো আড়ম্বর করে সেই কেক কাটার একটা ছবি অন্তত তাকে পাঠানো উচিৎ ছিল। কিন্তু সেই উপায়ই আর রইলো না। ভিডিওর এই ভদ্রমহিলা সেই কেক আমাদের ছুঁতেও দিলেন না 🤣❤️😂
'জানি যাচ্ছি ফেলে সন্ধ্যা, সাথে তোমাকেও স্মৃতিগন্ধা।' বইমেলায় অন্যধারা থেকে আসছে আমার নতুন উপন্যাস 'স্মৃতিগন্ধা'। স্মৃতিগন্ধা নিয়ে ইনবক্সে  পাঠাতে পারেন এমন দারুণ দারুণ কাজ। আপনাদের পাঠানো এমন মুগ্ধকর কাজগুলো নিয়মিত শেয়ার করে নিতে চাই সবার সাথে। দারুণ এই ছবিটি পাঠিয়েছেন সোহাগ রানা।
ওই দূরে, কোন সুরে, বাজছে গান, কার নামে, মেঘ নামে, জলের ঘ্রাণ? এই পথে, আজ হতে, রোদ উঠুক, তোর ঘোরে, সব দোরে, ফুল ফুটুক। মন নদী, আজ যদি, ছোঁয় দু-কুল, আয় তবে, গান হবে, মন ব্যাকুল। নোরা আর বাবা ❤️ 📸 হৃদয়
বাসায় ঢোকার মুখে দারোয়ান হাতে ধরিয়ে দিল কুরিয়ার বক্স। চমৎকার নীল ফিতেয় বাঁধা বক্স। খুলতেই হরেক রকম সুবাসে ঘর ভরে উঠলো। যেন গাঁয়ের মেঠোপথ ধরে হেঁটে যেতে যেতে নাকে ভেসে আসা মিষ্টি ফুলের সুবাস, ভোরের রোদে শিশুর গায়ে ঝলসে ওঠা সর্ষে তেলের ঝাঁঝালো ঘ্রাণ, খেঁজুরের গুড়, মধু, ঘি... সাথে ভালোবাসার কথকতায় পরিপূর্ণ চিরকুট। এই যেন মাটি আর মায়ার বসতি। Aerial Tradelink . নামের অর্গানিক ফুড সাপ্লাই কয়েক তরুণের দারুণ এক উদ্যোগ। সেই উদ্যোগে ছড়িয়ে দেয়ার চেষ্টা আমাদের ঐতিহ্য, শতভাগ প্রাকৃতিক উপাদান, হারানো স্বাদ আর স্বকীয়তা। তাদের এই উদ্যোগকে স্বাগত জানাই। আশা করছি, এরিয়াল ট্রেডলিংক জয় করবে অসংখ্য মানুষের আস্থা ও ভালোবাসা। হয়ে উঠবে অগুনতি মানুষের প্রিয় প্রাকৃতিক পণ্য সরবরাহকারী প্রতিষ্ঠান।
ঠিক কতবছর আগে শেষ ম্যাচ হিসেবে ক্রিকেট খেলেছিলাম মনে নেই। সম্ভবত ১৫ বছরেরও বেশি আগে। একসময় বাতাসের আগে ছুটতাম, টিনটিনে শরীর, মাঠের চারদিকে স্ট্রোক। তখন গ্রামের ছেলেরা সব কেবল লেগ সাইডে খেলত। অফ সাইডে কেউ খেলতেই পারত না। ঠিক ওই সময়টা কী করে কী করে যেন আমি অফ সাইডে খেলা শিখে গেলাম। অফ স্ট্যাম্পের বাইরের ছটা গুড লেংথ বলেও দু-তিনটা বাউন্ডারি কনফার্ম। এখনো ভাবলে অবাক লাগে সেইসব স্কয়ার কাট। কী দুর্দান্ত রিফ্লেক্স যে ছিলো! এখন বিশ্বাসই হতে চায় না। যেন স্বপ্ন, বাস্তব নয়। আজ এতো বছর বাদে নেমে বুঝলাম শরীর কখন ভারি হয়ে গেছে, মেদ জমেছে, ধীর হয়ে গেছি কল্পনার চেয়েও বেশি। খানিক ছুটতেই হাসফাস লাগে। বল করতে গিয়ে রক্ত জমা যন্ত্রণা যেন হাতে। ব্যাটিংয়ে নেমে ভেবেছিলাম, হয়তো ব্যাটই লাগাতে পারব না বলে। কোনো রিফ্লেক্স নেই, ফুটওয়ার্কে পা জড়সড়, টাইমিংয়ে গড়বড়। তারপরও এই যেটুকু হলো, তাও একটা অদ্ভুত আনন্দময় অনুভব দিলো। যেন বিস্মৃতির অতল খুঁড়ে নিয়ে এলো স্মৃতির সোনালী অতীত। সেটুকু নির্ভেজাল আনন্দের যেমন, আক্ষেপেরও। এইটুকু থাকুক...
আমাদের দেখা হোক এ চেনা শহরে, অথবা দূরের দেশে অচেনা প্রহরে, আমাদের দেখা হোক দুঃখ বা দহনে, হেরে হেরে জিতে যাওয়া জীবন বহনে, আমাদের দেখা হোক ঝগড়া-বিবাদে, তর্ক বা আড্ডায়, স্বাদে-বিস্বাদে। আমাদের দেখা তবু হোক- আমাদের দেখা হলে, কেটে যাবে কোলাহলে আঁধারের বুকে জাগা অশুভ কুহক।
তৃণের এই সতেজ আগাটুকু আঙুলের চাপে টুক করে ভেঙে তুলে নিতে হয়। তারপর কুচিকুচি করে কেটে সর্ষে তেল আর শুকনো মরিচে ভাজতে হয়। বরিশাল-মাদারীপুরে তুমুল জনপ্রিয় এই শাকের নাম কলই শাক। এই শাকের ডগা পরিণত হয়ে যে ডাল হয় তাকে এই অঞ্চলে বলে কলইর ডাল। অন্যান্য অঞ্চলে সম্ভবত খেসারির ডাল। তবে আমার ব্যক্তিগত অভিজ্ঞতা বলে, এই অসাধারণ সুস্বাদু শাক অন্যান্য অঞ্চলের মানুষের কাছে খুব একটা পরিচিত নয়। কিংবা ভিন্ন নামে পরিচিত।
হেমন্তের বিষন্ন সন্ধ্যা। খানিক আগেই ভুবনডাঙা স্টেশন ছেড়ে সাইরেন বাজিয়ে চলে গেছে সন্ধ্যার ট্রেন। তারপর থেকে অদ্ভুত নৈঃশব্দ্য। সুনসান নীরবতা। একটা হলুদ পাতা হঠাৎ উড়ে এসে পায়ের কাছে পড়তেই ম্লান চোখে তাকায় পারু। কী রুক্ষ্ম, প্রাণহীন চারপাশ! যেন ক্রমশই নেমে আসছে মৃত্যু। গাঢ় অন্ধকার। মুখভার থমথমে আকাশও মিশে গেছে দূরে কোথাও। কিন্তু ওই আকাশটাকে টুপ করে বুকের ভেতর লুকিয়ে ফেলতে খুব ইচ্ছে হয় তার। এমন আকাশ কি আর কোথাও আছে? কিংবা এমন মন কেমনের সন্ধ্যা? ওই যে দূরের গ্রাম, শুকনো খড়ের মাঠ, ভেজা ঘাসের মেঠোপথ? ওই যে নরেন দাদুর ফোঁকলা দাতের হাসি? ওই যে ভুবনডাঙা নদী? এই যে সে বসে আছে পুকুর পারে, ওই যে সামনে শান বাঁধানো ঘাট, স্বচ্ছ জলের আয়না, তুলসী তলার মায়া, বাঁশ বাগানের মাথার ওপর চাঁদ। এমন কি আর কোথাও কিছু আছে? পারু দীর্ঘশ্বাস ফেলতে গিয়েও লুকায়। মানুষ হওয়ার এই এক যন্ত্রণা, জীবনভর কেবল লুকাতে হয়! মিহি কুয়াশার ভেতর থেকে গায়ে এসে বেঁধে সূচের ফলার মতো তীক্ষ্ণ হিমেল হাওয়া। জড়সড় চারু ডাকে, ‘দিদি।’ ‘হুম?’ সাড়া দেয় পারু। ‘এসব ছেড়ে যেতে তোর ভালো লাগবে?’ ‘কই যাবো?’ ‘কেনো? তুই শুনিসনি?’ ‘কী?’ ‘বাবা যে বললো আমাদের জমিগুলো বিক্রির একটা ব্যবস্থা করতে পারলেই আমরা কলকাতা চলে যাবো! ভুবনডাঙার ট্রেন ধরে বর্ডার পর্যন্ত। তারপর সীমানা পার হলেই ভারত। আমরা আর কখনো ফিরে আসবো না দিদি?’ পারু ছোট বোনের দিকে তাকায়। চারুর বয়স চৌদ্দ। তার বছর চারেকের ছোট। মাথা ভর্তি চুল। মা চুপচুপে তেল দিয়ে বেণী করে দিয়েছেন চুলে। সে তাকিয়ে আছে ফ্যাকাশে চোখে। পারুর হঠাৎ মনে হলো, আচ্ছা, এই বয়সের স্মৃতি কতটা গভীর হয়? আজ থেকে কুড়ি বছর পর কি আজকের এই সন্ধ্যার কথা চারুর মনে থাকবে? কিংবা তার? ‘নাহ।’ পারু ফোঁস করে লুকানো দীর্ঘশ্বাসটা ফেলে। 'আমরা আর কখনোই ফিরে আসবো না।’ ‘কখনোই না?’ ‘উহু।’ বলেই উঠে দাঁড়ায় পারু। তুলশি গাছের তলায় সন্ধ্যা আরতি দিচ্ছে মা। তার পাশেই ঠাকুর ঘর। ওই যে বাঁশের কঞ্চি কেটে বানানো ঠাকুরমার লাঠিটা ওখানে। তার পাশে কাঠের খড়ম। দরজার কাছে জলচৌকি। ঘরের টিনের চালের ওপর ডালপালা ছড়ানো আমগাছ। গোয়াল ঘর থেকে গলগল করে ধূপের গন্ধ বেরুচ্ছে। সন্ধ্যা হলেই মশা তাড়াতে ধূপ জ্বেলে দেন মা। কালো রঙের বড় গাইটা কেমন অসহায়ের মতো তাকিয়ে আছে। তার চোখ কি ভেজা? পারু জানে না। তবে সে দু পা এগিয়ে গাইটার গা ঘেসে দাঁড়ায়। হাত বোলাতে থাকে পিঠে। বাবা খদ্দের খুঁজছেন। ভালো দাম পেলেই গাইটা বেচে দিবেন। তারপর? কোথায় চলে যাবে কালু? আর কখনো দেখা হবে না তাদের? পারুর আচমকা কী যে হয়! সে দুই হাতে গাইটাকে জড়িয়ে ধরে। গাল ঘসতে থাকে পিঠে। এতো কান্না পাচ্ছে কেন তার কে জানে! এই সবকিছু ছেড়ে সে কোথায় যাবে? কীভাবে যাবে?
আমার কোনো বন্ধু নেই, যার কাছে আমি নিজেকে ভেঙেচুরে খুচরো পয়সার মতো জমা রাখতে পারি। যে আমাকে যত্ন করে সঞ্চয় করবে, প্রয়োজনে ফিরিয়ে দেবে একটা একটা আধুলি। সত্যি বলতে আমার কোনো বন্ধু নেই। বন্ধু বলতে জেনেছি যাদের তারা কেবল পথ চলতে সঙ্গী ছিলো। দূরের পথে ট্রেনে যেমন থাকে- পাশের সিটে। গল্প হয়, আড্ডা হয়। দু পেয়ালা লেবু চায়ের দাম মেটাতে 'আমি দিচ্ছি, আমি দিচ্ছি' যুদ্ধ হয়। সিগারেটের বাড়িয়ে দেয়া টুকরো ফুঁকে, 'এই যে নিন ফোন নম্বর, এদিকটাতে আবার এলে ফোন করবেন', বলা শেষে অচেনা এক স্টেশনে উধাও হয়। এই যে আমি পথ হাঁটছি, রোজ ঘাটছি বুকের ভেতর কষ্ট, ক্লেদ এই যে আমি ক্লান্ত ভীষণ, বুকের ভেতর জমছে কেবল দুঃখের মেদ। তবুও আমার নিজের কোনো বৃক্ষ নেই। প্রবল দহন দিনের শেষে, যার ছায়াতে জিরোবো ভেবে ফিরে আসার ইচ্ছে হয় তেমন একটা ছায়ার মতন, আগলে রাখা মায়ার মতন আমার কোনো বন্ধু নেই। একলা দুপুর উপুড় হলে বিষাদ ঢালা নদীর মতন একলা মানুষ ফানুশ হলে নিরুদ্দেশ এক বোধির মতন হাতের মুঠোয় হাত রাখবার একটা কোনো মানুষ নেই। আমার কোনো বন্ধু নেই। আমি কেবল কোলাহলে ভিড়ের ভেতর হারিয়ে যাই ভুল মানুষে, যত্নে জমা ফুলগুলো সব বাড়িয়ে যাই হাওয়ায় ভাসা দীর্ঘশ্বাস বাতাস ভেবে- নির্বাসনের একটা জীবন মাড়িয়ে যাই। আমার কোনো বন্ধু নেই, যার কাছে আমি নিজেকে ভেঙেচুরে, খুচরো পয়সার মতো জমা রাখতে পারি। যে আমাকে যত্ন করে সঞ্চয় করবে, প্রয়োজনে ফিরিয়ে দেবে একটা একটা আধুলি। 
শানজানার লেখা মুগ্ধকর। দারুণ শব্দচয়ন, বর্ণনা ও দৃশ্যকল্প। নবীন লেখকদের মধ্যে খুব অল্পসময়ে যে কজন লেখক পাঠক মনে জায়গা করে নিয়েছে, মুগ্ধতা ছড়িয়েছে শানজানা আলম তাদের একজন। তার নতুন বই প্রকাশ করছে দেশের অন্যতম মননশীল প্রকাশনা সংস্থা অন্যপ্রকাশ । বইটির প্রি অর্ডার চলছে। প্রিঅর্ডার পোস্ট - আমাদের চারপাশে অজস্র গল্প। এই গল্প শুরু হয় সকালে সূর্য ওঠার পর থেকে, চলতে থাকে দিনভর, রাতভর। গল্পেরা কখনো থেমে থাকে না। গল্প খুঁজে পাওয়া যায় খুব সকালে কাজে বের হওয়া সিটি কর্পোরেশনের পরিচ্ছন্নতা কর্মীর দিনলিপিতে কিংবা ঘাসে জমা শিশিরে উদোম পা ভিজিয়ে মাঠের পানে ছুটে চলা কৃষকের জীবনে। গল্প জমা হয় গৃহিণীর আটপৌরে হেঁসেলে কিংবা চাকুরিজীবীর ব্যস্ত কম্পিউটারে। গল্প জমা থাকে সড়কদ্বীপে অগভীর শিকড় নিয়ে বড় হওয়া বকুল অথবা মাঠের কোণে কালের সাক্ষী হয়ে দাঁড়িয়ে থাকা ছাতিম গাছের অগ্রহায়ণে ফোটা ফুলের মাতাল সুবাসে । গল্প তৈরি হয় কমলি দাদীর অকারণে জড়ো করা সুপুরির খোল কিংবা শুকনো নারকেল পাতায়। জীবনের এই গল্পগুলো দৃশ্যকাব্যের মতো, অনুভব করা যায়। অনুভূতি স্পর্শ করা এসব গল্পে মাটির ঘ্রাণ পাওয়া যায়। ফেলে আসা শৈশব, সংসার, সম্পর্ক, দাম্পত্য, দুর্ভাগ্য এরকম বিচিত্র অনুভব নিয়ে পুরো "শঙ্খচিল" বইটি এক টুকরো জীবনের প্রতিচ্ছবি। ২৫% ছাড়ে প্রি-অর্ডার করুন। প্রি-অর্ডারকারী সকলেই লেখকের অটোগ্রাফ পাবেন। 'শঙ্খচিল'
সম্ভবত ইউনিভার্সিটি থেকে স্থায়ীভাবে চলে আসার দিন ছবিটা তুলেছিলাম। তখন কেবল ফটোগ্রাফি শুরু করেছি। নিজের ক্যামেরা নেই। ধারটার করে ছবি তুলি। তেমনি কারো থেকে নেয়া একটা কম্প্যাক্ট ক্যামেরায় ছবিটা তুলেছিলাম। কত বছর আগের কথা? প্রায় বছর দশেক। অথচ মুহূর্তটা এখনো সজীব, এবং নিদাঘ। বুকের ভেতর হাত বাড়ালেই টুপ করে ছুঁয়ে যায় এখনো। এই মুহূর্তেও। ওই যে সন্ধ্যার আকাশ, ওই যে ম্লান আলো, ওই যে ছায়া, এর সকলই অদ্ভুত এক মায়ার চাদর। ওই চাদর এমন অগোচরে, আলগোছে জড়াতে থাকে যে ছেড়ে আসার আগ অবধি আর টের পাওয়া যায় না। মায়ের মতন, এ যেন আঁচলের ঘ্রাণ, মায়া, দূরে কোথাও যাওয়ার আগ অবধি সেই ঘ্রাণ, সেই স্পর্শ, সেই জড়িয়ে রাখা সন্ধ্যে, বিকেল, রাত, সেই বুকের ভেতর উষ্ণ জলপ্রপাত, টের পাওয়া যায় না। আলাদা কিছু মনে হয় না। কিন্তু দূরে যেতেই বুক ছটফট করে, তেষ্টায় শুকিয়ে আসা গলা। যেদিন শেষ চলে আসি, তারপর থেকে রোজ ওই গোধূলির আকাশটা নেমে আসতে থাকে বুকের ভেতর। এপার ওপার জুড়ে। মন খারাপ করে দেয়ার আশ্চর্য এক ক্ষমতা আছে সন্ধ্যার। সেই সন্ধ্যা যেন কোন অগোচরে, সঙ্গোপনে লুকিয়ে রইলো বুকের গহীন। এই যে শহর, এই শহরে কনক্রিটের কঠিন দেয়াল। অথচ ওই এক চিলতে সবুজ, একটা বাস, সেখানে সাদা হরফে লেখা 'জাহাঙ্গীরনগর বিশ্ববিদ্যালয়' যেন সেই বুকের গহীন খুঁড়ে ওই সন্ধ্যা নিয়ে আসে। হঠাৎ দেখলে কেমন দম আটকে আসে। চোখের সামনে সিনেমার দৃশ্যের মতো ভাসতে থাকে কত কত স্মৃতি, কত কত গান, জীবনের ঘ্রাণ, অনুভব, প্রাণ... তা সে ভর দুপুরে হোক, কিংবা রাত। ওই মন খারাপের স্পর্শটুকু জুড়ে কী যে মায়া, কী যে কান্না, কী অদ্ভুত নৈঃশব্দ্যের আঁখরে লেখা ভালোবাসার কথকতা, তা আর কে জানে! কেউ জানে না। না জানুক। কেবল থাকুক বুকের ভেতর, যত্নে ভীষণ... প্রিয় জাহাঙ্গীরনগর, পঞ্চাশতম জন্মদিনের এই যাত্রা অন্তহীন হোক। অন্তহীন হোক অনুভবের এই আশ্চর্য স্পর্শের সম্মোহন...
বহুকাল এতোটা অবাক হইনাই! বহুকাল। 😎 এতোটা খুশিও 😃। কোন সে অজানা সুহৃদ একদম ঘরের দরজার চৌকাঠে পৌঁছে দিলেন এই মহা বিস্ময়!! আহা, সুশি, কতটুকু খুশি, কী করে বুঝাই!! কে পাঠাইছেন? হাত তোলেন? 🤚 অচেনা-অজানা যিনি এই বিস্ময় উপহার পাঠিয়েছেন, তাও আবার প্রিয় কোরিয়ানা রেস্টুরেন্ট থেকে, তিনি বেঁচে থাকুন, ধনে-মানে, অর্থকড়িতে সমৃদ্ধ হোন, যাতে আজীবন এমন সারপ্রাইজ উপহার দিতে পারেন... অবশ্যই শুধু আমারেই 😋😋😎🤣 আমিন ❤️❤️