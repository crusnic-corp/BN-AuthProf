বালিশের নীচে বালিশের নীচে তোমাকে খুঁজি সারারাত, এপাশ-ওপাশ, তুমি নেই। তাকাই আবার, সলাজ সগোপনে বারংবার— তুমি নেই। আমার নিসঙ্গ বন্দুকটির সাথে হাহাকার করে তোমার ফেলে যাওয়া কয়েক মুঠো আধাঁর। তুমি তো নেই।
কারো ফোনালাপ লিক করা কি নৈতিকভাবে খারাপ যখন কোন ফোনালাপ লিক হয় তখন কিছু মানুষ অনেক ভাব নিয়ে বলেন যে ওনারা ব্যাক্তি স্বাধীনতায় বিশ্বাস করেন। এসব লিক-টিকে মানুষের গোপনীয়তা ভঙ্গ হয়। খানিকটা নৈতিকতার একধরণের গজদন্তমিনারে বসে ওনারা মানুষকে দেখেন। এই লোকগুলা হয় বলদ না হয় ধান্দাবাজ। যেকোনভাবে যেকোনো ক্ষমতার জায়গায় যারা আছেন, তাদের ব্যক্তিগত জিনিষ বলে কিছু নাই। থাকতে পারে না। সম্ভবত মানুষের সবচেয়ে অন্তরঙ্গ-গোপন জিনিষ হল সে কি ধরণের গর্ভনিরোধক ব্যাবহার করে তা। (বা আদৌ করে কিনা।) একজন সাধারণ মানুষ এজন্য কি করে এটা তার একান্ত নিজস্ব ব্যাপার। এটা কারো জানার-দেখার বিষয় হতে পারে না। কিন্তু একজন পাবলিক ফিগার গর্ভনিরোধের জন্য কি করেন এটা একটা জনস্বার্থের বিষয় । (এটুকু সম্পাদনা করা পরে যোগ করা: ধরেন একজন ডাক্তার। দেশের স্বাস্হ্য মন্ত্রী বানানো হলো ওনাকে। দুই সন্তান নেয়া রাস্ট্রীয় নীতি। উনি একজন ‘যৌনকর্মী’র সাথে সম্পর্ক করলেন গর্ভনিরোধক ছাড়া। মহিলা লিক করলো যে মন্ত্রী কনডম ব্যাবহার করেন নাই। এটা অবশ্যই খবর। কোনটা খবর আর কোনটা খবর না, এটা পরিস্থিতিগত। তবে ক্ষমতায় যারা আছেন তারা সবসময় জনতদন্তে থাকবেন এটা রুল অফ থাম্ব।) কোন লিক পাবলিক ইন্টারেস্ট ইস্যু কিনা এটা ওই পত্রিকার সম্পাদকরা মিলে ঠিক করবেন। যদি তারা সঠিক সিদ্ধান্ত নিতে ব্যর্থ হন, তবে পাঠক ওই পত্রিকাকে প্রত্যাখ্যান করবে। এখানে সরকার বা রাষ্ট্রের কিছু করার নাই। অনেক সময় সরকার বা তাঁর কোন অঙ্গ-সংগঠন এরকম ফোনালাপ বা দলিল লিক করতে পারেন, নিজের কোন স্বার্থ মাথায় রেখে। এটা ছাপানো না ছাপানোও সম্পাদকদের এখতিয়ার। যে কোন পাবলিক ফিগারের ব্যাক্তিগত জীবন জনতদন্তের বিষয় হতে পারে। উনি যদি সংক্ষুব্দ হয়ে মামলা-টামলা করতে পারেন। তবে এক্ষেত্রে ওই সাংবাদিক এবং তাঁর সম্পাদকদের রক্ষা করা রাষ্ট্রের দায়িত্ব। লিক ছাড়া সাংবাদিকতা চলতে পারে না। ইসরাইলের পারমানবিক বোমার হুইসেলব্লোআর মোরদেকাই ভানুনু থেকে হাল আমলের এডওয়ার্ড স্নোডেন— সবাই আমাদের এই পৃথিবীকে একটা বাসযোগ্য জায়গা বানানোর লড়াই-এ অবদান রেখেছেন। বলাই বাহুল্য, ব্যাক্তিগত গোপনীয়তা আর পাবলিক ইন্টারেস্টের মধ্যে একটা ভারসাম্য অবশ্যই থাকা উচিত। তবে মনে রাখতে হবে ক্ষমতার মুখের উপর সত্য বলতে পারা সাংবাদিকতার একটা অনন্য শক্তি যা একটা সমাজের জন্য আবে হায়াত বা সঞ্জীবনী সুধার কাজ করে। 
বাংলাদেশের কমিউনিস্ট: আপনার মধ্যে তো জার্মান ভাববাদের প্রভাব আছে। রিক্সাওয়ালা ভাই: তো কি, ১৫ টাকায় যাইবেন না?
কিউবা দেশটা যে আগে পরে উন্নতি করবে এ বিষয়ে আমার কোন সন্দেহই ছিল না, গতকাল পর্যন্ত। গতকাল দেখলাম যে অনেক বাঙালী বলাবলি করতেছে ‘চলো কিউবা যাই’। আরেকজন দেখলাম কিউবাতে বাংলাদেশী পর্যটক পাঠাতে চান। এসব কথাবার্তা শোনার পর থেকে আমি খুব ভয়ে আছি। ছোট্ট দেশ কিউবা, এভাবে টিকে আছে; খুব উন্নত না কিন্তু তার তো নিজের একটা আত্মপরিচয় আছে। এখন তো সব শেষ। এটা জানেন তো, সিঙ্গাপু্রের অধিকাংশ রাস্তায় আপনি জায়নামাজ বিছিয়ে নামাজ পড়তে পারবেন এতো পরিস্কার। একটা এলাকা ছাড়া— লিটেল ইন্ডিয়া। বিশেষ করে মুস্তাফা প্লাজার আশেপাশে। ওয়ান রোড হলে তো কথাই নাই। এখানে সব দেশি ভাই আর ভারতীয়রা থাকেন। ডাবের খোসা, পানের পিক ইত্যাদি আছেই। সাথে যোগ হইছে রাস্তা হঠাৎ হঠাৎ দৌড় দিয়ে পার হওয়া। একবার সেরাংগুন (লিটেল ইন্ডিয়া) রোড দিয়ে কোথাও যাচ্ছিলাম, আমার চালক খুব ভয়ে ভয়ে আমারে জানালেন, একটু আস্তে চালাই, ঠিক আছে? আমি জোরে জোরে মাথা ঝাকিয়ে হ্যা বললাম। কয়েক বছর আগে এখানে বাংলাদেশী আর ভারতীয়রা কাঁধে কাঁধ মিলেয়ে দাঙ্গা-টাঙ্গা করছে কারণ কাকে জানি বাস ধাক্কা মারছিল। সিঙ্গাপুরকে বলা হয় ‘ফাইন কান্ট্রি’, কারণ এখানে উঠতে বসতে জরিমানা দিতে হয়। যে জাতির লোকজন সিঙ্গাপুরের মতো একটা দেশে গিয়ে দাঙ্গা করতে পারেন, কিউবা তার কাছে তো কোন পাত্তাই পাবে না। যুক্তরাষ্ট্র যদি কিউবাতে কয়েক হাজার বাঙালী, কিছু এমএলএম কোম্পানী আর কিছু বাঙলা টিভি চ্যানেল পাঠিয়ে দিতো, তবে এতোদিনে...
— আমাকে কেউ একজন একটা ওয়াটসঅ্যাপ গ্রুপে অ্যাড করেছেন। : নিজেকে বললাম যে বিষয়টা স্বাভাবিক। — খুলে দেখলাম যে গ্রুপের নাম (একটা রাজনৈতিক দলের নাম/ নাম নেয়া যাবে না) পরিবার : নিজেকে প্রবোধ দিলাম যে এটাও স্বাভাবিক। হয়তো কেউ ওখানে আমারে চিনে ইত্যাদি। — গ্রুপটা গলাচিপা এলাকার। : নিজেকে বললাম এটাও হতে পারে। হয়ত পরিচিত কেউ অ্যাড করেছে, যদিও আমি গলাচিপায় কাউকে চিনি-জানি না। — গ্রুপটাতে সবাই সবাইকে ঈদ মোবারক জানাচ্ছে। : খুবই স্বাভাবিক। ঈদের সময় তো এটা হবেই। এরপর দেখলাম যে এ গ্রুপ থেকে বের হতে হবে দ্রুত। নোটিফিকশনের বন্যায় ভেসে যাচ্ছে অন্যায়। এমন না যে খুব সিরিয়াস কিছু। কিন্তু আপদ টাইপের উপদ্রব। যেমন একজন একটা মন্তব্য করলেন, সাথে সাথে বাকী ৫০২ জন ‘একমত’, ‘ঠিক’, ‘অবশ্যই’ বলে চলেছেন। কি করা যায়? অনেক চিন্তা করলাম। ভাবলাম গ্রুপের সবাইকে একটা নৈতিক উভয়সঙ্কটে (moral dilemma) ফেলে দেই। একটা ম্যাসেজ লিখে পাঠালাম: « এভাবে ওয়াটসঅ্যাপ গ্রুপ করে ফোন কোম্পানীকে টাকা না দিয়ে, গরীবদের দান করলেও পারতেন।” মুহুর্তের মধ্যে ৫০২ টা জবাবে আমার ফোন প্লাবিত হলো— ‘একমত’, ‘ঠিক’, ‘অবশ্যই’। এর চেয়ে মনে হয় লিভ অপশনটা চাপ দিয়ে এই গ্রুপ থেকে বের হওয়ার ভাল ছিল...
এই সমাজে সংবাদপত্রের স্বাধীনতা আসলে পত্রিকাগুলোর মালিকের স্বাধীনতা। #বুঝপাতা_প্যারাডক্স
কোথাও শান্তি নাই সারাদিন ফেসবুকে ‘কিউবা, কিউবা এবং কিউবা’ দেখে এবং শুনেটুনে বিরক্ত হয়ে নেটফ্লিক্স খুললাম। ফোনে যে নেটফ্লিক্স অ্যাপ আছে সেখানে আপনাকে জানায় বাকীরা কি দেখছে, নতুন কি আসছে এইসব। ‘সবাই কি দেখছে’ বাটনটাতে চাপ দিয়ে একটু নিচে নামতেই চলে আসল স্টার্টআপ নামের একটা সিরিজের নাম। শুরু হলো তার বিজ্ঞাপন। ব্যাপক আগ্রহ নিয়ে ফোন আনমিউট করলাম সিরিজটার বিজ্ঞাপন দেখব বলে। বিশ্বাস করেন, প্রথম যে শব্দটা সেখানে শুনলাম সেটা হলো ‘কিউবা’। নেটফ্লিক্স সাথে সাথে বন্ধ করলাম। ভাবলাম মুবি অ্যাপটা খুলব। তা না করে ঠায় বসে রইলাম। কারণ মুবি খুললে দেখা যাবে সেখানে প্রথম শব্দগুচ্ছ যা শোনা যাবে তা হলো— “কোরবানী, ফরহাদ মজহার...”
প্রশ্ন: হুজুর, চিন্তক আর দার্শনিকের মধ্যে পার্থক্য কি? মাওলানা আহমেদ হুসাঈন মামদানী: চিন্তক হচ্ছে কিছুটা পাতি দার্শনিক টাইপের। পুরাপুরি দার্শনিক হয় নাই, হবে হবে করতাছে। চিন্তকের দর্শন নিয়ে বই আছে একাধিক। হয়তো মৌলিক, হয়ত মৌলিক না। একদিন সে হয়তো দার্শনিক হবে। বা হবে না। কুলি ফুল হয়ে ফোটার আগেই ঝড়ে পরবে টাইপ। সেনাবাহিনীতে ছোট কর্নেল  থাকে। অনেকে কিন্তু এটাই থেকে যান সারাজীবন, কর্নেল আর হতে পারেন না। মজার ব্যাপার হচ্ছে অনেকে নিজেদের দার্শনিক এবং চিন্তক দুটা হিসাবে একসাথে পরিচিত করছেন। এটা দর্শনের ভুবনে মাকরুহে তাহরিমী (প্রায় হারাম)। 
খোজাকরনের ভয় ও বাংলাদেশের মিডিয়া বিষয়টা খেলো মনে হতে পারে, কিন্তু এটা আসলে সিরিয়াস একটা জিনিষ। করোনার পর একটু কমছে হয়ত, কিন্তু বাংলাদেশের অনেক পত্রিকাতে ‘প্রেমের টানে আমেরিকার মেয়ে কুড়িগ্রামে’ টাইপের খবর প্রায়ই ছাপা হয়। শুধু দৈনিক মাইনকার চিপা ডট কম জাতীয় পত্রিকা না। প্রথম আলোর মত লিবারেল মিডিয়াতেও এসব আসে। প্রেমের টানে থাই-কন্যা বাংলাদেশে এটা কেন এত বড় খবর হয় প্রথম আলোতে? আপনি বলবেন এটা পাঠকপ্রিয়তা পায় তাই। আমার তো মনে হয় এসব যারা ছাপাায় এবং এগুলা যারা পড়ে এই দুইদল-ই হাত ধরাধরি করে একই পার্কে হাটে। জার্মান তরুনী গলাচিপায় ছুটে আসছে বিয়ে করতে এটা বাঙালীর ‘পৌরুষ’-কে, তার শৌর্য-বীর্যকে অনেক দোলা দিয়ে যায়। আর এটা আসে একধরণের হীনমন্যতা বোধ থেকে। পৌরুষকে শিশ্ন দিয়ে প্রতীক অর্থে ধরে এবার চলেন ঘটনাটার মনঃসমীক্ষণ করি। ফ্রয়েড মনে করেন খোজাকরনের ভয় (castration anxiety) একটা ছেলে শিশুর মধ্যে তৈরী হয় তিন থেকে ছয় বছর বয়সে। এটাকে উনি বলছেন phallus stage. এ সময়টাতে তার শিশ্ন প্রথম বড়দের মতো উত্থিত হয় এবং সে তার আশেপাশের বিপরীত লিঙ্গের প্রতি যৌনাকর্ষন বোধ করে এবং ভয় পায় যে সমলিঙ্গের বড় কেউ তার শিশ্ন কেটে নিয়ে চলে যাব। আপনারা ভাবতে পারেন প্রথম আলো বা অনান্য মিডিয়ার সাথে এটার কি সম্পর্ক? লাকঁ কিন্তু বলছেন যে খোজাকরনের ভয় প্রতীকীও হতে পারে। যেমন কেউ আপনাকে ছোট করছে, তুচ্ছ করছে ইত্যাদি ইত্যাদি হীনমন্যতাবোধ। এবং এ কারণে প্রতীকী খোজাকরনের শিকার কিন্তু অনেক কিছু করে বসেন নিজের ‘আত্মসম্মান’ বাঁচাতে। হুমকিটা ভার্চুয়াল তবে এর প্রভাবগুলি আসল। একদম রিয়েল। এ ভয়ের কারণে কিন্তু একজন মানুষ বা প্রতিষ্ঠান তার পুরো আত্মপরিচয় ভুলে যেতে পারেন। যেমন প্রথম আলোর মতো একটা প্রগতিশীল, নারীবাদী প্রতিষ্ঠান নিজের পরিচয় ভুলে গিয়ে জার্মান নারী ‘জয়ের’ মধ্যে সিলেট, টাঙ্গাইল বা গলাচিপার ‘পুরুষের’ শৌর্য খুঁজছেন। সবক্ষেত্রেই কোন বিদেশী নারী ‘ছুটে’ এসেছে সেই ‘পুরুষের’ কাছে, ঔদ্ধত ব্রিটিশ যৌবন মাথা নুয়ে দিয়েছে কোন বাংলাদেশী, সিলেটি শিশ্নের সম্মুখে... জিনিষটা একদমই দুষ্টামি না। স্লাভয় জিযেক দিয়ে বুঝাই। মনে করেন একজন খারাপ রাজা। সে আপনার মতই একজন সাধারণ মানুষ, বোকা, একটু চালাক। যার পেট খারাপ হলে ফ্লাজিল খেতে হয়। কিন্তু তাকে কিছু প্রতীক দিয়ে আপনার সামনে বিশাল কিছু বানায়ে দেয়া হয়— কোন লাঠি বা একটা মুকুট বা স্বর্ণের জরি দিয়ে বানানো কোন জামা ইত্যাদি। তো ক্ষমতাটা তো ওই রাজার না, ক্ষমতাটা আছে হচ্ছে সেই প্রতীক বা সিগনিফায়ারে। সেই রাজা কিন্তু সারাদিন একটা অজানা আতঙ্কে থাকেন যে তার লাঠি অন্যের হাতে একদিন থাকবে— উনি আর রাজা থাকতে পারবেন না। একই জিনিষ কিন্তু শিশ্ন। যেটা একভাবে শরীরের বাইরে থাকে, ঠিক শরীরের অংশ না। এ দেশের মিডিয়া যেভাবে বিদেশী নারীর দেশে ছুটে আসার খবর ছাপায় আমার কাছে তো এটা লাঁকার বর্ণনা করা প্রতীকী খোজাকরনের ভয়ই মনে হয়, যে বাঙালী সংবাদপত্রগুলো নিজের শিশ্ন/ ক্ষমতা নিয়ে একটা অজানা ভয়ে থাকে। বিস্তারিত পরে লেখার আশা রাখি। এ ধরণের খবরের স্ক্রীনশট কমেন্টে দিলাম। 
আপনারা যারা আমাকে সামনাসামনি দেখছেন তারা হয়ত খেয়াল করে থাকবেন যে আমি কখনও জুতা পরি না— সবসময় একজোড়া চপ্পল পরি। স্যান্ডেলও না। চপ্পল। ইংরেজীতে যাকে স্লিপারস বলে। এটা বিদেশে গেলেও পরি। শীতের দেশ ছাড়া সবখানে, সবসময়। এই পর্যায়ে আপনারা হয়ত ভাবতেছেন এটা দামী কোন চপ্পল হবে; আমি হয়ত জাহির করতে এখানে এসে বলছি। না, তাও না— আমি বাটা কোম্পানীর ১২০ টাকা দামের চপ্পলে ভরসা রাখি, যেককম চপ্পল অনেকেই টয়লেট/ বাথরুমে ঢোকার আগে পরে। আমার কাছে জুতা পরাটা একটা কৌতুকের বিষয় মনে হয়। পা পুরা ঢেকে রাখবেন বালি আটকাতে বা ঠান্ডা থেকে বাঁচতে। অথবা সাপ-খোপের হাত থেকে নিজেকে রক্ষা করতে। গরমের দেশে জুতা দিয়া আপনার কামটা কি? আফ্রিকার কোনা-কান্চি থেকে চীনের একটা সুবিশাল অংশ পর্যন্ত— যেকোন শহরেই জুতা পরা একটা বাহুল্য। শুধু তা না, এটা কাপড়-চোপড় পরার প্রাথমিক উদ্দেশ্যকেই প্রশ্নবিদ্ধ করে। আপনি যদি জুতা-মৌজা পরে ৩৯ ডিগ্রী ঢাকার গরমে রাস্তায় বাঁচতে পারেন... আল্লাহ মাফ করুক, আপনি তো নিজেই একটা কৌতুক। তাহলে, শীতের দেশ ছাড়া অন্যখানে আমরা জুতা পরি কেন? বা প্রশ্নটা একটু ঘুরিয়ে করি— আমরা চপ্পল পরে অফিসে কেন যাই না। এর কারণ আপনি-আমি গোলাম ছিলাম কয়েকশ বছর। আপনার মালিক জুতা পরত, আপনি এখন ফ্রান্জ ফানোনের সেই সাদা মুখোশ পরে ঘুরতেছেন। সেই সাদা মুখোশের একটা হচ্ছে এই জুতা। বিশ্বের নয় নাম্বার শ্রেষ্ট বিশ্ববিদ্যালয়ে এক দেশি ভাইকে চরম গরমে স্যুট-কোট টাই পরে ক্লাশে গিয়ে সবার বিস্ময়ের কারণ হতে দেখেছি। আরেকটা হলো টাই। এই গরমে পাগল ছাড়া কেউ টাই পরবে না। কিন্তু আপনি পরেন আর ভাবেন এইতো বেশ জাতে উঠলাম। এটা বিশ্রী একটা জিনিষ। পুরুষাঙ্গের মতো ঝুলে থাকে, তাও আপনার গলা থেকে।কিন্তু এটা পরতে আপনার অনেক ভাল লাগে। কোন মানে নাই। তো আজ পর্যন্ত পৃথিবীর কোন দেশে চপ্পলের কারণে আমার কোন সমস্যা হয় নাই। একটা উদাহরণ দেই, ২০০৬ সালে আমি সিঙ্গাপুর সরকারের আমন্ত্রণে সে দেশের তরুণ লেখকদের জন্য পরিচালিত দুইটা কোর্সের প্রধাণ ছিলাম। চপ্পল কোন সমস্যা করে নাই। আমার পায়ের দিকে তেমন কেউ তাকায়ই নাই। তবে হ্যা। একটা দেশে মন্ত্রী থেকে সংবাদপত্রের সম্পাদক— সবার ‘ঘুম হারাম’ করে দিয়েছিল আমার ১২০ টাকার চপ্পলজোড়া। দেশটির নাম বাংলাদেশ।
২০১৯ এর শেষের দিকের ছবি। আগে একবার পোস্ট করছিলাম। অনেক অনেক দিন অক্সিজিমে যাই না। যেতে হবে।
এ দফায় পড়ার বই। এখানকার অধিকাংশ বই আমার ছয়-সাতবারেরও বেশি পড়া। আবার পড়ার কারণ আমার লেখালেখি।
সমাজ পরিবর্তন ও ধর্ম— একটা ছোট নোট বেশ আগের কথা। সাল-তারিখ বললে আপনি ঘটনার পাত্রেদের চিনবেন, এই ভয়ে বলব না। প্লেন মধ্যাকাশে। আমি ডেইলি স্টারের হয়ে একটা আন্তর্জাতিক অ্যাসাইন্টমেন্ট কাভার করে ঢাকা ফিরছি। আমার সাথে অন্য একটা মিডিয়া হাউজের একজন সাংবাদিক আর ওনারই সহকর্মী এক চিত্রগ্রাহক। স্টুয়ার্ড লান্চ দিতে যাবেন এমন সময় চিত্রগ্রাহক ভাই জিজ্ঞেস করলেন খাওয়া হালাল কিনা। জবাবে স্টুয়ার্ডও খুবই গম্ভীরভাবে মাথা নেড়ে জানালেন যে এই খাওয়া হালাল। পরে কোন এক সময় সেই ভাই বেল টিপে স্টুয়ার্ডকে ডাকলেন এবং রেড় ওয়াইন চাইলেন। ওনাকে বলা হল এখন ড্রিংক্স দেয়া যাবে না। এই পর্যায়ে আপনার হাসি আসছে। হালাল খাওয়ার পর রেড ওয়াইন? জিনিষটা হাসির বটে। কিন্তু এর মধ্যে অন্য একটা ব্যাপার আছে। ওনার কাজের বৈপরীত্য হয়ত অনেক বেশি। এ সব কাজ কিন্তু আপনিও করেন। আপনি ব্যাক্তিগত জীবনাচারণে সবসময় ধর্ম পরিপূর্ণভাবে পালন করেন না। আপনি হয়ত পর্ন দেখেন, যেটা ইসলাম ধর্মে মানা বলেই জানি। এরকম কাজের লিস্ট কিন্তু অনেক বড় হবে। প্রশ্ন হচ্ছে এটা কি কোন সমস্যা কিনা। ইসলাম বা অন্য যে কোন ধর্ম কিন্তু জানে যে আপনি একজন মানুষ। এবং ধর্ম আপনার মানবিক দুর্বলতা সম্পর্কেও ওয়াকিবাহল। ইসলামে কিন্তু শিরক ছাড়া সব গোনাহ/ পাপ ক্ষমা করার ব্যাপার আছে। অবশ্য একটা জিনিষে কোন ক্ষমা নাই— মানুষের হক/ অধিকার ভাঙ্গা। বলা হয় যে এটা আল্লাহও ক্ষমা করেন না। কিন্তু এরকম কেন? এর কারণও আছে, আপনার পর্ন দেখার চেয়ে অনেক গুন ক্ষতিকর হচ্ছে মানুষের রাস্তা আটকে দেয়া। বা ঘুষ খাওয়া। বা শ্রমিকের অধিকার হরণ করা। কিংবা পরিবেশের ক্ষতি হয় এরকম একটা কারখানা করা। মানুষকে শোষণ করে, মানুষ হিসাবে গুনে না এরকম একটা প্রতিষ্ঠানের তরফদারী করা। মনে রাখবেন আপনি দরজা বন্ধ করে একা বা কারো বা কাদের সাথে কি করেন তার চেয়ে গুরুত্বপূর্ণ আপনার সামাজিক আচরণ— আরেকটা মানুষ বা প্রানীর সাথে আপনার আচরণ। আপনার প্রতিবেশ-পরিবেশের সাথে আপনার সম্পর্ক ইত্যাদি, ইত্যাদি। আর এগুলোর জন্য আপনি কৈফিয়ত দিতে বাধ্য। কিছু মোল্লা-পুরোহিত আপনাকে এবং আপনার ধর্মকে ব্যাক্তিগত জীবনে আটকাতে চাইবে। এটা থেকে নিজেকে এবং ধর্মকে বের করে আনা জরুরী। এ জায়গাটায় পৌঁছালে ধর্ম কিন্তু আর শুধু ধর্ম থাকে না, প্রতিরোধের একটা অস্ত্রে পরিণত হয়। 
আজ রাত ১০:৩০ এ কিন্তু স্যার মাহফুজুর রহমানের গানের অনুষ্ঠান। থ্যাংক মি লেইটার।
ইনবক্স করে মনের পশুর সাইজ জানতে চাওয়া হারাম। হারাম। হারাম।
আজকে আমার এক বন্ধু একজন রিক্সাওয়ালাকে মনের পশুর কোরবানীর গোশত দিতে নিল। রিক্সাওয়লা আমার বন্ধুকে বান্চোদ বলে গালি দিল। এমন কেন হয়?
বাংলাদেশের নাটক-ফিল্ম দেখি না অনেক, অনেক বছর। তেমন কাউকে চিনিও না। শবনম ফারিয়া ১২ দিন পর না হাসলে ওনাকে আমি চিনতাম না।
কিউবাতে এসব কি হচ্ছে এটা জানার জন্য বর্তমান সরকারের উচিত সেলিম রেজা নিউটনের নেতৃত্বে একটা কমিটি গঠন করা।
জাতিসংঘের মহাসচিব ছিলেন বান কি মুন। আমার এক পরিচিত ঢাকাইয়া ভাই মহাসচিব সাহেবকে ‘বানকির পোলা’ ডাকতেন। হঠাৎ কেন জানি মনে পড়ল।
ছোট গল্প-- আমার বন্ধু খোরশেদ ও তার দুইটি গোপন সমস্যা আমরা বন্ধুরা প্রতিদিন উডেন ফ্লোরে বাস্কেটবল খেলি। মজিদ মামা, যিনি কোর্টের দারওয়ানের কাজ করেন, অনেক সময় আমাদের সাথেই খেলেন। ইউনিভার্সিটির ছুটিতে আমি ইংল্যান্ড থেকে দেশে এসেছি। বন্ধুরা প্রায় সবাই ঢাকাতেই থাকে। ওদেরও বিশ্ববিদ্যালয় ছুটি, তাই আমাদের বাস্কেটবল খেলা রাত প্রায় এগারটা পর্যন্ত গড়ায় প্রতিদিন, সপ্তাহে দুইদিন বাদে। এই দুইদিন খেলা শেষ করতে হয় আগেভাগে। এবং এর কারণ আমাদের বন্ধু খোরশেদ। সপ্তাহে দুইদিন সে একটা মেয়েকে সন্ধ্যা সাত-টা এগারো মিনিটে ফোন করে। ঠিক সাতটা এগারো কেন এ প্রশ্ন আমার মাথায় অনেক আগেই এসেছিল। আসলে সাতটা এগারো শোনার পরপরই এসেছিল। কারণ জিনিষটা বেশ অদ্ভুত। আপাতত গল্পে ঢুকি। আপনার বন্ধু কোন মেয়ের সাথে কথা বলে এটা বাকিদের মধ্যে ঝড় তোলার মত একটা ব্যাপার। বাকি বন্ধুরা কেউ প্রেম করে না। মজিদ মামা কাউকে পছন্দ করে জানি, ফোনে প্রায়ই হাসেন, ঝগড়া করেন। কিন্তু ওনার সাথে তো দুষ্টামি করার মত সম্পর্ক না। বন্ধুত্বের দাবি হচ্ছে আমি খোরশেদকে এখন একটু পচানি দিব, মজা করবো, মেয়েটার সাথে ও যখন কথা বলে তখন পাশ থেকে দুষ্টামি করে বিড়ালের আওয়াজ দিতে থাকব, মেয়েটাকে ভাবি ডাকবো ইত্যাদি, ইত্যাদি এবং ইত্যাদি। কিন্তু আমার বন্ধু-ভাগ্য অত ভাল না। কারণ, উপরে যে ইত্যাদি, ইত্যাদি এবং ইত্যাদির লিস্ট দিলাম, এ কাজগুলা আমি খোরশেদের সাথে করতে পারবো না। এর কারণ কি? কারণ, ও খোরশেদ। এটা একটু পরে আরও পরিষ্কার হবে। তাই মেয়েটা কে, কি করে এগুলার বদলে আমি ওকে জিজ্ঞেস করলাম সাতটা এগারো কেন? খোরশেদের উত্তর ছিলঃ দোস্ত, এটাই প্রোটকল। আমার মেজাজ বেশ খারাপ হল। তুই কি কোন ভিআইপিকে ফোন করিস নাকি যে প্রোটকল থাকবে। মানে কি এইসবের? মেয়েটা কে? খোরশেদের কথায় যা বুঝলাম তা ভয়াবহ। সে মেয়েটাকে চিনে না। এক সোমবার ভুলে ওই নম্বরে ফোন দেওয়ার পর ওপাশ থেকে প্রচুর গালাগালি ভেসে আসে, যেগুলার মধ্যে অনেক গালি খোরশেদে কখনো শুনেই নাই। গালির এই বারিধারা বিশ মিনিট চলে। (খোরশেদে বলেছিল বিশ মিনিট সতেরো সেকেন্ড)।) খোরশেদ এর পর প্রতিদিন সন্ধ্যা সাত-টা এগারোতে ফোন করতে থাকে। এবং এক বুধবারে ওই মেয়েকে ফোনে পায়। তাই ওর ধারণা সপ্তাহে সোম আর বুধবার ছাড়া অন্য কোন দিন মেয়েটাকে পাওয়া যাবে না। আমি অবাক হয়ে জিজ্ঞেস করলাম, তোকে একটা মেয়ে গালি দেয়। আর তুই এই গালি শুনতে ফোন দিস? আর ইউ ওকে? খোরশেদ ওর চশমাটা ঠিক করে আমার দিকে আগুণ মাখা চোখে তাকাল, আমি একটা গবেষণা করছি। গালি অনেক সিরিয়াস একটা বিষয়। আমি খোরশেদের এসব জিনিষ নিয়ে হাসাহাসি করি না, কারণ আমি জানি খোরশেদের এসব উটকো কাজকর্ম সাধারণত দ্রুত আসে, দ্রুত চলে যায়। আমি বললাম, মাইরও অনেক সিরিয়াস জিনিষ। আঙ্কেলকে বললে তোর হাত-পা কিন্তু এক থাকবে না। খোরশেদ বেশ গর্বের সাথে উত্তর দিল, কোন সমস্যা নাই; কারণ পুরো জিনিষটা ‘বিজ্ঞানসম্মত'। এটা বলে সে ব্যাগ থেকে কিছু কাগজ বের করে আমাদের সামনে বিছাল। ‘ দ্যাখ, এটা একটা ভেন ডায়াগ্রাম। খেয়াল কর! তিনটা বৃত্ত যেখানে মিশেছে। খ আর চ দিয়ে দেয়া গালিগুলা একদম আলাদা দিনে। দ্যাখ! এটা একটা পাই চার্ট! ভালভাবে দ্যাখ। আহা, তুই তো ইংরেজি সাহিত্যের ছাত্র। তুই তো গ্রাফ বুঝবি না’ এই পর্যায়ে আমি ওকে থামালাম। ‘বেকুবের মত কথা বলবি না গাধা কোথাকার। গালির গ্রাফ কেউ করে নাকি! ’ খোরশেদের মুখে আলোর আভা খেলা করছে, ‘বেকুব আমি না। বেকুব তুই। মেয়েটা সোমবারে ইংরেজি গালি প্রায় দেয়ই না। যেইদিন ঝড় হয়েছিল ওই সোমবারে খালি দুইবার। এটা তোর কাছে তাৎপর্যপূর্ণ কিছু মনে হয় না? আরে গাধা, দিন আর আবহাওয়ার প্রভাব মানুষের মেজাজের উপর কিরকম এটার একটা গবেষণা এটা। ফ্রএড বলেছেন…’ আমি নিজের কানকে বিশ্বাস করতে পারছিলাম না, এর মধ্যে মজিদ মামা জোরে হাঁক দিলেন, ভাইয়ারা খেলবাইন না? খেলবাইন না? এটা শুনে আমরা সবাই কোর্টের দিকে ছুটলাম। এই ঘটনা কিন্তু বেশ আগের। এর মধ্যে আমরা নিম্নলিখিত জিনিষ জানতে পেরেছিঃ ১। মেয়েটা এক গালি একদিনে দুইবার দেয় না। ২। বিশিষ্ট মনোবিজ্ঞানী বিএফ স্কিনারের বিহেভিয়ার অফ অরগানিজম বইতে কিছু একটা আছে… (নাকি এটা কার্ল রজারস?) কথাটা আসলে মনে নাই। ৩। আমরা মাসলোর প্রয়োজনের শ্রেণিবিন্যাস পড়ি নাই, তাই আমাদের ভবিষ্যৎ বেশ অন্ধকার। ৪। খোরশেদ এরকম আরো একটা গবেষণা করছে যেটা বিজ্ঞানের ইতিহাসে একেবারে প্লাটিনামাক্ষরে লেখা থাকবে। ৫। ওর যে গোপন গবেষণা, যেটার কথা আমাদের এখনও বলে নাই, সেটা বোঝার বয়স আমাদের কারো হয় নাই। কিন্তু পুরো জিনিষটা খুব দ্রুত অনেক জটিল হয়ে গেল খোরশেদের জন্য, এবং সে আমাদের জীবনটা বেশ সাফল্যের সাথে তেজপাতা বানিয়ে দিতে সক্ষম হল। শুরু হল একটা শব্দ দিয়ে— ফাকশহ। এই শব্দ আমি জীবনে কখনো শুনি নাই। সংসদ না সামসাদ না শমশের বলে আমরা একটা ডিকশনারি (খোরশেদের ভাষায় ডিসকো নানী) ব্যাবহার করি। এই মালটা মনে হয় ভারতীয়, ওইখানে মার বদি আলমের মানেই নাই, ফাকশহ তো অনেক দূরের ব্যাপার। আমার মনে হয় আমাদের এই ফাকশহ-সমস্যার কারণ কি আপনারা এর মধ্যে বুঝে ফেলেছেন। তারপরও বলি। মেয়েটা খোরশেদকে একদিন ফাকশহ বলে একটা গালি দেয়। আমাদের প্রথমে সন্দেহ হয়েছিল যে আমাদের বন্ধু ভুল শুনেছে। কিন্তু খোরশেদ (গবেষণার স্বার্থে) পুরো আলাপ একটা সনি টেপ রেকর্ডারে ধারণ করে রাখে। আর সেখানে আমরা পরিষ্কার ‘ফাকশহ' শুনতে পাই। এই ফাকশহ শব্দের মানে ভারতীয় ডিসকো নানীতে নাই। দেশি কোন নানীতেও নাই। যাই হোক, খোরশেদের কোন কারণে মনে হল যারা মাদকদ্রব্য বিক্রি করে তারা অনেক ভাল গালিগালাজ জানে। এই ধারনার পেছনে প্রচুর হলিউড, বলিউড, ঢালিউড ইত্যাদি উড দায়ী বলে আম্মার মনে হয়। তো খোরশেদ রওনা দিল এই গালির অর্থ জানতে পারে এমন কোন মাদকের ডিলারের খোঁজে। এবং দেখা গেল, মাদক-ব্যাবসায়ীরা ফাকশহ শব্দের অর্থ শুধু যে জানে না তা না, তাঁদের মধ্যে একজন আমার বন্ধুকে ভুল বুঝল। কাঁটাবনের এক ক্ষুদ্র গাঁজা-ব্যাবসায়ী মনে করলেন খোরশেদ তার ব্যাবসার জন্য বড় ধরণের হুমকি, এবং তিনি খোরশেদের পকেটে তিন-চারটা গাঁজার পুরিয়া গোপনে গুঁজে দিয়ে ওকে পুলিশের হাতে সোপর্দ করলেন। খোরশেদ বাসায় ফোন দিলো, আম্মাকে বলার কোন দরকার ছিল না যে সে থানায়। কিন্তু খোরশেদ তো খোরশেদ। সে আম্মাকে জানাল এবং আম্মা আম্মাকে বিভিন্ন প্রশ্ন করা শুরু করলেন। এর মধ্যে দুটো ছিল— আমি কবে ইংল্যান্ড ফেরত যাচ্ছি আর আমার কেমব্রিজে ক্লাস আবার কবে শুরু হচ্ছে। থানয় গিয়ে দেখি খোরশেদ ওর পুরানো ভাঙ্গা ওমেক্স ঘড়িটা পুলিশকে দিয়ে ছাড়া পেয়ে থানার সামনে অপেক্ষা করছে আমার জন্য। এ ধরণের পরিস্থিতি যে কাউকে থামিয়ে দিবে। আপনি দ্বিতীয়বার ভাববেন। বা বন্ধুদের পরামর্শ শুনবেন। কিন্তু খোরশেদ এমন বান্দা না। আমাকে দেখে ওর প্রথম বাক্য ছিল, দোস্ত, মিস হয়ে গেল। আমি ওর মুখের দিকে তাকিয়ে ঠাহার করার চেষ্টা করলাম ও কি মিস করার কথা বলছে। একটু পর খেয়াল হল আজ তো বুধবার। এখন বাজে রাত দশটা। থানার এই পুরো সময়টা ওর ওই মেয়ের সাথে কথা বলার সময়। খোরশেদ আমাকে জিজ্ঞেস করল, মাথায় ঢুকছে কিছু? আমার এখন ফাকশহ-এর সাথে কথা বলার সময়। ব্যাডপাস খেয়ে গেলাম রে... এরপর থেকে আমরা মেয়েটাকে ফাকশহ ডাকা শুরু করলাম। শুধু তাই না, জীবনে কোন ব্যাডপাস পরিস্থিতির সৃষ্টি হলে আমরা তাকে ফাকশহ ডাকতাম। কিন্তু ফাকশহ শব্দের অর্থ যে এভাবে জানব এটা আমার মাথায় কখনোই আসে নাই। দুই দিন পর ফ্লাইট। আম্মাকে সাথে নিয়ে ঘুরতে বের হয়েছি। কবে আবার আসবো জানি না। কেয়ারটেকার সরকারের দাবিতে আওয়ামী লীগ আন্দোলন করছে। সাথে জামাত আর জাতীয় পার্টি। অনেক সাবধানে গাড়ী চালিয়ে আম্মাকে একটা রেস্তোরাঁতে নিয়ে গেলাম। ওনার চোখে পানি, আম্মা এর মধ্যে ভুলে গিয়েছেন যে কয়েকদিন আগে খোরশেদের থানা কাণ্ডের সময় উনি পারলে আমাক ওইদিন প্লেনে তুলে ইংল্যান্ড ফেরত পাঠিয়ে দেন। সকাল বেলা খাবার টেবিলে দেখি পরিস্থিতি খুবই খারাপ। এই সময়টাতে সাধারণত ‘ইয়ে হাওয়া, ইয়ে রাত, ইয়ে চাঁদনি’ বা তালাত মাহমুদের কোন গান বাজে— যেটা বাজছে না। আম্মার চোখের নীচে কালি। এবং সবচেয়ে ভয়ঙ্কর ব্যাপার হলো আমি চেয়ারে বসার সাথে সাথে। আম্মা আমাকে জিজ্ঞেস করলেন, ‘তোমার ওই যে বন্ধুটা, কি নাম জানি… পান্নার ছেলেটা…’ আমি ইংল্যান্ডে পড়তে যাবার পড় আম্মা সাধারাণত আমার পড়াশোনা, সঙ্গ এইসব নিয়ে খুব বেশি প্রশ্ন করেন না। আর পান্না বা নানটু নামে উনি যাদের ডাকেন তাদের আসল নাম বেগম সরফুনিসা খানম বা খান বাহাদুর আসলাম বেগ টাইপের কোন কিছু হয়। আমি চুপ করে রইলাম। আম্মা খুব চিন্তায় পড়লেন— ‘ওই যে থানাতে কি সব জিনিষসহ ধরা পড়ল না…’ আমি প্রমাদ গুনলাম। খোরশেদ আবার কিছু করেছে যেটা আম্মা পর্যন্ত চলে এসেছে। ‘খোরশেদ…' ‘হ্যাঁ, খোরশেদ। ও রাত্রে চারটার সময় ফোন করে তোমাকে চাইল। তুমি ঘুমিয়ে এটা জানার পর আমাকে বলল তোমাকে যাতে আমি ফাকশহ শব্দের মানে জানাই…' আমি ফ্লোরের দিকে তাকিয়ে। চুপচাপ শুনছি। ‘… বাস্কেটবল কোর্টের মজিদ নাকি জানতো শব্দটার মানে। মইমনসিঙের ওইখানে নাকি এর মানে ফালতু।’ এরপর পুরোটা সময় ফ্লোরের দিকে তাকিয়ে খাওয়া শেষ করলাম। বিকালে আমার ফ্লাইট। খেয়েদেয়ে খোরশেদের বাসায় গিয়ে ওর চোখের নিচে কালি দেখি সে বেরুচ্ছে। বিকালে আমি চলে যাচ্ছি জেনেও সে বলল তার যেতেই হবে, আমাক সময় দেওয়া সম্ভব না। (‘তোকে তো সি-অফ করতে যাবোই’) আমি ফাকশহ-কাণ্ড ভুলে গেলাম। আমার মাথায় তখন ঘুরপাক খাচ্ছে একটা প্রশ্ন। কি এমন কাজ। প্রশ্ন করে বুঝলাম আমি একটা মস্ত বড় ভুল করে ফেলেছি। কেন জানতে চান? নীচে আলাপটা দিলাম— খোরশেদ (চশমা ঠিক করে): গবেষণার কাজ। একটু রিস্কি যদিও। আমি প্রমাণ করার চেষ্টা করছি যে মানুষ সব কাজ যুক্তির ভিত্তিতে করে। কাকতালীয় কিছু হয়ই না। আমিঃ কি যে বলিস! এটা কি প্রমাণ করা যায় নাকি। খোরশেদ: দ্যাখ, বিএফ স্কিনার ওনার বিহেভিয়ার অফ অরগানিজম বইতে বলেছেন… আচ্ছা তুই বুঝবি না। আমি বলেই দেই। গত একমাস আমি প্রতিদিন নিউমার্কেটে পঞ্চাশ হাজার টাকা নিয়ে যাই। ওই যে আর্টের দোকানগুলোর আছে না? ওখানে আমি র‍্যানডমলি একজনকে পিক করি। তাকে বলি, আপনাকে আমার অনেক ভাল লেগেছে। এই নিন পঞ্চাশ হাজার টাকা। এটা পুরুষ-মহিলা নির্বিশেষে। আমিঃ বলিস কি? তুই এভাবে মানুষজনকে টাকা দিয়ে বেড়াচ্ছিস? এটাতো অনেক টাকা! এরপর কি করবি? ন্যাংটা হয়ে ট্রাফিক কন্ট্রোল? খোরশেদ (অনেকক্ষণ হেসে): কেউ টাকা নেয় না। আমি অনেক সাধি। কিন্তু কেউ নেয় না। এটা বিজ্ঞান, দোস্ত, তোর লিটরেচার না। কাকতালীয় বলে কিছু নাই রে। এর ঠ্যালায় ভোরে সে যে আম্মাকে এভাবে কল করেছে এটা আমি ভুলে গেলাম। তার বদলে আমি খোরশেদকে বললাম, ঠিক আছে আমি তোর সাথে যাব। দেখি কি করিস তুই। এরপর যা হল তা আমাদের দুজনের (তিনজন?) জীবনে একেবারে প্লাটিনামের অক্ষরে লেখা থাকবে। নিউমার্কেটের ক্যানভাস এর দোকানের সামনে প্রায় খালি। তেমন কেও নাই। আমি দেখলাম এক কোনা থেকে অপরূপ সুন্দরী একটা মেয়ে হেঁটে আসছে। একহারা গড়ন, অনেক লম্বা, দুইপাশে হাত রেখে হাঁটছে। বিএনসিসি করে নাকি, নাকি তায়েকোনডো? খোরশেদ মেয়েটার দিকে এগিয়ে গেল, টাকা সাধল। মেয়েটা আমাদের অবাক করে দিয়ে টাকাটা শুধু নিলো তা না, পরিচিত একটা হাসি দিলো। এরপর দ্রুত হাটতে থাকল। অদ্ভুত এক দৃশ্য— মেয়েটা দ্রুত গেইটের দিকে যাচ্ছে, নাপিতের দোকান… ঘড়িওয়ালা… জিনাত বুকস… খোরশেদ কুলিয়ে উঠতে পারছে না, আমি দৌড়াচ্ছি। গেইটের সামনে এসে মেয়েটা থামল, সাদা একটা টয়োটা স্টারলেট সামনে দাঁড়াল। এরপর শুরু হল অনর্গল গালির বৃষ্টি। তাও হাসিমুখে। আরে এটা তো ফাকশহ। আমার দম ফেটে হাসি আসছে। মানুষ অল্প শোকে পাথর হয়, খোরশেদ প্লাটিনাম হয়ে গেছে। মেয়েটা চলে গেল টাকাটা নিয়ে, খোরশেদ আমার দিকে তাকিয়ে খুব গম্ভীর মুখে বলল, ‘তবে কি বিএফ স্কিনার ভুল? প্রবাবিলিটি তত্ত্বের বার্থডে প্যারাডক্স? আই হায়!’ *** এর মধ্যে খোরশেদ আর বাকি বন্ধুদের সাথে ইয়াহু মেসাঞ্জেরে কথা হয়। ফাকশহ আমাদের আলোচনায় আসেনি। খোরশেদ শিক্ষা পেয়েছে আমি ধরে নিয়েছি। দুই বছর পর আমি আবার ঢাকায়। মজিদ মামার বিয়ে। মজিদ মামার বিয়েতে সবাই আমার বাসা থেকে যাবে, খোরশেদের দেরি হচ্ছে। ওর জন্য অপেক্ষা করতে করতে বাসার গেইটের সামনে সবাই সিগারেট ধরলাম । একটু পরেই একটা সাদা রঙের টয়োটা স্টারলেট ধুম করে এসে আমাদের পাশে এসে থামল। আমাদের অবাক করে দিয়ে গাড়ী থেকে একটা মেয়ে বের হয়ে আমাদের সলাজ সালাম দিল। লম্বা, একহারা গড়ন। আমি প্রথমে ভয় পেলাম, তারপর বলতে নিলাম, আরে এ তো ফাক… গাড়ীর অন্য পাশ থেকে আমার বন্ধু খোরশেদ তাড়াতাড়ি বের হয়ে বলল, ওর নাম ফারহানা, আমার বন্ধু। ওর নাম ফারহানা। 
আমাদের সবার বুকে আছে ব্রাক্ষণবাড়িয়া আমি তখন কাকলী বিশ্ববিদ্যালয়ে পড়ি কিন্তু ফাইন্যান্সের ক্লাশ ভাল লাগে না। নিজের বিভাগের থেকে বেশি থাকি কলাভবনে, পুরোদস্তুর অর্থনীতির ক্লাশ করি। আমার অনেক বন্ধুই সেখানে পড়ে তাই ওনারা কেউ কিছু বলে না। সামনে পরীক্ষা, আর এ কারণে ফাইন্যান্সের কিছু ক্লাশ করতেই হবে। খোঁজ নিয়ে জানলাম, আমি তো একজন ছাত্র— আমার মতো একজন শিক্ষক আছেন যিনি ছয় মাসের সেমিস্টারের চার মাসে কোন ক্লাশই নেন নাই। ওই শিক্ষকের অন্য ব্যাস্ততা থাকে যেমন শেয়ার ব্যাবসা ইত্যাদি। কিন্তু ওনার সেমিস্টার তে শেষ করতে হবে। মানে করতেই হবে। এ কারণে উনি গত আটদিন টানা ক্লাশ নিচ্ছেন। ক্লাসটা হয় সকাল আটটার সময়, কারণ এর পরপরই স্যারকে স্টক এক্সচেন্জে চলে যেতে হবে। আমি এই প্রথম ওনার ক্লাশ করতে ঢুকলাম। ওনার সম্পর্কে কিছুই জানি না। ওনাকে দেখিই নাই কখনও। খালি এটুকু জানি যে স্যারের গ্রাম ব্রাক্ষণবাড়িয়ার কোথাও। ক্লাশে ঢুকেই দেখি পরীক্ষা। আমি এমনিতেই অর্থনীতি ভাল পারি। কিন্তু স্যারের সাথে মজা করার জন্য একটা খালি কাগজ সামনে রেখে চুপচাপ বসে রইলাম। উনি ঘুড়তে ঘুড়তে আমার কাছে এসে থমকে দাঁড়ালেন। আমার উত্তরপত্র খালি, মুখে এক (কৃত্রিম) সকরুন আকুতি। উনি জানতে চাইলেন আমি লিখছি না কেন। আমি জানালাম আমাকে একটা জরুরী কাজে আমার গ্রামের বাড়ী ব্রাক্ষণবাড়িয়ার সরাইলে যেতে হয়েছিল। কুকুরের কারণে বিখ্যাত সরাইল সম্পর্কে আমি ভালমত জানতাম। স্যার অন্য পায়ের উপর ভর দিয়ে দাঁড়ালেন। আমাকে বললেন, এই যে কৃষির উপর ভর্তুকি দিয়েছে বাজেটে এটা নিয়ে লিখতে পারবা? এটার সাথে ফাইন্যান্সের তেমন কোন লেনা-দেনা নাই।কিন্তু আমি মাথা ঝাকিয়ে জানালাম আমি পারব। স্যার সবাইকে দুহাত খুলে গ্রেড-মার্কস দিয়েছিলেন। 
হুমায়ূন আহমেদের লেখালেখি আগামী ১০০ বছর পর টিকবে কিনা এই বিতর্ক অনেকে করতেছেন। এনাদের অনেকের লেখা এক মাস পরেই কেউ আর পড়বে না।
সরকারের সমালোচনা করার সঠিক উপায় আমি তখন কাকলী বিশ্ববিদ্যালয়-এ ফাইন্যান্স পড়ি। খুব সম্ভবত লেকচার থিয়েটারে ক্লাশ। উদাহরণ দেয়ার জন্য একটা বিষয় ঠিক করলাম— শিক্ষক পড়াচ্ছেন গণিত। উনি একটা চোথা (নোট) থেকে বোর্ডে লিখছেন। মানে কপি করছেন। দমকা বাতাসে যে পাতা উল্টে গেল উনি সেটা খেয়াল করেন নাই। লিখছিলেন পারমুটেশন-কম্বিনেশনের কিছু। কিন্তু বেয়াদব বাতাসের কারণে বোর্ডে পরের লাইনে উনি লিখে বসলেন টি-টেস্টের কোন সুত্র। এবং উনি খেয়াল না করে সেটাই লিখছেন। লিখেই চলেছেন। আমাদের এক বন্ধু দাঁড়িয়ে সবিনয়ে শিক্ষককে বলল: স্যার, আপনার এই অংকটা এভাবে করাটা অভিনব। কিন্তু এটা আমরা সাধারণত পারমুটেশন-কম্বিনেশন দিয়েই করি। শিক্ষক ওনার ভুল বুঝতে পেরে ‘ওহ হো’ বলে ওনার চোথার পাতা তাড়াতাড়ি ঠিক করলেন।
আজকে টক দই খেতে গিয়ে মনে হইল আমি কত লক্ষ লক্ষ ভাল ব্যাকটেরিয়া খেয়ে ফেলছি। এটা ভেবে শইলের মধ্যে একটু দার্শনিক-দার্শনিক ভাব আসলো।
আমার মন তো আর বাংলাদেশের গণতন্ত্র না যে যখন খুশি আসবা, যখন খুশি চলে যাবা, কিন্তু থাকবা না...
এক হুজুর বললেন গরু-ছাগলের ছবি পোস্ট করলে রিয়া (লোক দেখানো অহংকার) হবে। একটু অবাক হলাম। ওনার ওয়ালে গিয়ে দেখি ওনার কোরান পড়ার ছবি থেকে বক্তৃতার ছবি ওই খানে ভর্তি। শুধু তা না। হুজুরের মোটর সাইকেলের শখ। বিভিন্ন দামী ব্র্যান্ডের হন্ডা আর হুজুরের বিভিন্ন পোজের ফটোও দেখলাম। হুজুরের স্ত্রী’র নাম আবার রিয়া।
জনপ্রিয় সিনেমা, ভাইরাল হওয়া মিম-ভিডিও এগুলা হলো সমাজের ছোট ছোট আয়না। হাসতে পারেন, কিন্তু আমাদের দেশে এখনও কম্পিউটার/ সফটওয়্যার এন্জিনিয়ারেক কাজ হচ্ছে মোবাইলে গান ‘লোড’ করে দেয়া বা বাবার গরু বিক্রী করে একটা সাইবার ক্যাফে দেয়া। মফস্বলের কলেজে কম্পিউটার এন্জিনিয়ারিং পড়ে এটাই হয়তো অনেকে করেন। এটাই আমার বাংলাদেশ। আপনার ঢাকার ড্রইং রুম দেশ না, বাঈয়া! উৎস: আরিফ হাসান বাণীর ওয়াল। ওনাকে ট্যাগ করা যাচ্ছে না।
হাজার বছরের উন্নয়ন তত্ত্ব বাংলাদেশে হাজার হাজার এনজিও দারিদ্র বিমোচনে কাজ করে যাচ্ছে। অনেক সাধারণ মানুষ নিজ উদ্যোগে গরীব মানুষকে এটা-ওটাও দেন। লক্ষ্য একটাই— দেশকে গরীবমুক্ত করা। স্মৃতি এখন ঝাপসা। খুঁজলে নাম-ধাম সহ বলতে পারার কথা। আপাতত ইচ্ছা করছে না। ২০০০ সালের আগে করা জাহাঙ্গীরনগর বিশ্ববিদ্যালয়ের কারো গবেষণা: বাংলাদেশের সব এনজিও যদি পুরোদমে কাজ করে তবে দেশ থেকে দারিদ্র দূর হতে এক হাজার বছর লাগবে। শুধু তা না। গরীবের জন্য ১০০ টাকা বরাদ্দ থাকলে, এনজিওগুলোর হাত দিয়ে শেষমেষ ৫ থেকে ১০ টাকা গরীবের হাতে পৌঁছায়। বাকী টাকা লোকজনের বেতন, খানাপিনা, গাড়ী ইত্যাদি কেনা, যাতায়াত ভাড়া এগুলোতে খরচ হয়। গরিবী হটানোর একমাত্র উপায় রাস্ট্রক্ষমতা দখল করে দেশের নীতি বদলানো। এটা কষ্টের পথ। যদি রাস্ট্র বদলের লড়াই-এ যোগ দিতে না পারেন, জাকাতের টাকা বা কোরবানীর গোশত দেয়ার জন্য লোক খুঁজেন। এটা আপনার দায়িত্ব। নিজে লোক খুঁজেন। ওনার/ ওনাদের সাথে একটা সম্পর্ক তৈরী করেন। প্রতি বছর ওনার খোঁজ-খবর নেন। দুইশ জনকে জনি প্রিন্ট শাড়ী দেয়ার বদলে জাকাতের পুরো টাকাটা একজনকে দেন যাতে উনি কিছু করতে পারেন। সামথ্য থাকলে একটার বেশি কোরবানী দেন। গ্রামে বেশি বেশি করে কোরবানী দেন। অনেকের জন্য কোরবানী, ঈদ এসব ভালো আমিষের মূল উৎস। পারলে গোশত পুরোটা ওনাদের মধ্যে বিলিয়ে দেন। আর একটা বৈষম্যহীন ন্যায়ের সমাজ প্রতিষ্ঠার লড়াই-এ শামিল হোন।
গরুটা হইতেছে বাংলাদেশের কিছু মিডিয়া। লোকটা হচ্ছে বড় ব্যাবসা প্রতিষ্ঠানগুলা যারা ওই মিডিয়গুলাকে বিজ্ঞাপন দেয়।
আচ্ছা, আপনারা অনেকে ভাববেন আমি ফাজলামি করতেছি। আসলেই জানি না। ই-ভ্যালি জিনিষটা কি? Groupon টাইপের কিছু?
২০১৯ সালের কোরবানীর সময়ের ছবি। গরুর জন্য খড় কিনতে গিয়ে এই ছাগলটা পছন্দ হয়ে যায়। স্হান: আমার গাড়ীর পেছনে।
বাংলাদেশের অনেক স্কুল-কলেজ-বিশ্ববিদ্যালয় বেশ আগে থেকেই গরুর হাটে পরিণত হয়েছে। বিষয়টাকে প্রাতিষ্ঠানিক রুপ দেয়ার জন্য ভিকারুননিসা ও ফকরুদ্দীনকে ধন্যবাদ।
একজন মোটিভেশনাল স্পিকারের কাহিনী (সত্য ঘটনা। তবে গল্প বলার ঢং-এ বলার জন্য কিছু জিনিষ একটু যোগ-বিয়োগ করা হয়েছে। স্হান, কাল, পাত্র— সবকিছু সত্যি/ আসল।) আমি একটা পান্ডুলিপি হাতে পেলাম। অসাধরণ ইংরেজী। লেখক একজন মোটিভেশনাল স্পিকার আর পুরো বইটা এইসব নিয়ে। এরচেয়েও সুন্দর ব্যাপার হচ্ছে ভদ্রলোক হাজার তিনেক কপি নিজেই কিনে নিবেন। উনি বিভিন্ন দেশি-বহুজাতিক কোম্পানির রাঘব-বোয়ালদের মোটিভেশন দেন আর ওনারা এসব বই আসলেই কিনবেন। আমি খোঁজ নিয়ে দেখলাম ঘটনা সত্য। উনি এসব বড় বড় মানুষজনকে মোটিভেশন দেন। ওনারা আসলেই এ বই কিনবেন। কয়েকজন সিইও আমাকে জানালেন তাঁরা অধীর আগ্রহে দিন গুনছেন এ বইয়ের আগমনের। আমি তো মহা খুশি। বাঙলা বই বের করার সিদ্ধান্ত তখনও নেয়া হয় নাই— ডেইলি স্টার বুকসের হেড হিসাবে আমার তেমন কাজ নাই। আমি তখন অন্য কাজ করি বেশি— ডেইলি স্টারের সাহিত্য সম্পাদক, বুক রিভিউ পেইজের সম্পাদক, সপ্তাহে দুইটা সম্পাদকীয় লেখা আর একটা কলাম লেখা। তার মানে কাজ বাড়বে। অবশেষে পয়সা আসবে। ডেইলি স্টার বুকসের অবস্হা তখন বড়লোক বাবার গরীব ছেলের মতো। আমি বেশ উৎফুল্ল। তো এ পান্ডুলিপি আমি সম্পাদনা করতে দিয়ে দিলাম। তেমন কোন কাজ নাই, প্রায় নির্ভুল একটা জিনিষ। ফরমেট করতে দেয়ার সময় সন্দেহ হলো। আরেকজন কলিগকে পড়তে দিলাম। উনি গুগল করলেন। পুরো বইটা বিভিন্ন ওয়েবসাইট থেকে কপি-পেস্ট করা। পান্ডুলিপিতে কিছু গেমস আছে যার মাধ্যেমে আপনি মোটিভেশন বাড়াবেন। সেগুলো পর্যন্ত হুবহু চুরি করা। মোটিভেশনাল স্পিকার সাহেবকে জানানো হলো। উনি পরের দিনই আবার পান্ডুলিপি পাঠালেন। দেখলাম বেশ পরিবর্তন করা। আমি আশায় বুক বাঁধলাম। কপি-পেস্ট ধরার সফটওয়্যারের মধ্য দিয়ে নতুন পান্ডুলিপি চালানো হলো— ৯৫ ভাগ নকল। আমি এ বই ছাপানোর সব কাজ বন্ধ করে দিলাম। ‘লেখক’ আমাকে ফোনের পর ফোন দেন আমি ধরি না। আমার বসার জায়গা তখন সম্পাদকের কামড়ার একটু পাশে। একদিন ক্যান্টন থেকে চা-সিগারেট (তখনও খেতাম) খেয়ে এসে দেখি আমাদের মোটিভেশন গুরু সম্পাদকের সাথে কথা বলছেন। আমি প্রমাদ গুনলাম। সম্পাদকের ডাক পরল পরের দিন। উনি উত্তেজিত। মোটিভেশনের বইটাতে দেরি হচ্ছে কেন জানতে চাইলেন। আমার উত্তর শুনে আগুনে পানি পরল। আমাদের সেই মোটিভেশন গুরু এখনও জাতিকে মোটিভেশন দিয়ে যাচ্ছেন। ওনার কাজের পরিধি এখন আরো বিস্তৃত। ইদানিং এতো যোগ হয়েছে ১৯৭১, ভাষা আন্দোলন, ইসলাম, ই-কমার্স ইত্যাদি, ইত্যাদি। 
ডাক্তার জাফরুল্লাহ সাহেবের কাছে আমার প্রশ্ন: আপনি তারেক রহমানকে যে বইগুলো সাজেস্ট করেছেন সেগুলো যদি আমি পড়ি তাহলে কি আমি ক্ষমতায় যেতে পারব?
আমার করা অনেক আগের একটা চলচ্চিত্র সমালোচনা। কিছুদিন আগে একটা পোস্টে এটার কথা বলেছিলাম। ছবির নাম: অন্তর্যাত্রা। পরিচালক: তারেক ও ক্যাথলিন মাসুদ চিত্রগ্রাহক: গায়েতেইন রওসিয়াউ
আমি অনেক বছর ধরে একটা ফেইক আইডি চালাতাম। পুরাপুরি ফেইক না, একটু টাইপের ফেইক। আমার ডাক নাম ইত্যাদি দিয়ে বানানো একটা আইডি। তারপরেও কেউ বুঝবে না যে এটা আমি। প্রায় ১১ বছর চালানোর পর একাউন্ট-টা আমি স্বেচ্ছায় ডিলিট করে দিয়েছি। কিন্তু এটার দরকার হয়েছিল কেন? কারণ দুটা। প্রথমত, যারা আমার এ প্রোফাইলে আগে থেকে বন্ধু আছেন তারা জানেন আমি পাবলিক পোস্ট এ বছরের জানুয়ারীর আগে তেমন দিতাম না। যা কিছু লেখক আমি, শিক্ষক আমি, সাংবাদিক আমি বলতে পারতাম না, তার জন্য ওই ফেইক আইডি ছিল। শুধু তা না, কমেন্ট করার জন্যও সেই আইডি ব্যাবহার হতো। ওই আইডিতে এর মধ্যে বন্ধু হিসাবে এসেছেন কিছু বড় রাজনীতিক ও কয়েকজন বিশিষ্ট বুদ্ধিজীবি। অ্যাকাউন্ট ডিলিট করার আগে ভাবলাম আমার আসল অ্যাকাউন্টে ওনাদের বন্ধু হিসাবে অ্যাড করি। দেখা দেল ওনারা ‘ফেইক’ আমাকে আসল আমি’র চেয়ে বেশি পছন্দ করেন। ওই ফেইক অ্যাকাউন্টে থাকা আমার বিশিষ্ট রাজনীতিক-বুদ্ধিজীবি বন্ধুরা সবাই আমার আসল প্রোফাইলে বন্ধু হবার প্রস্তাব প্রত্যাখ্যান করেছেন। 
একটু আগে একজন আমাকে বললেন, আপনার কথায় আমি হার্ড হলাম। চিন্তায় আছি।
গল্প— নোয়াখালী যখন আফ্রিকা মহাদেশে ছিল যে সময়ের কথা বলছি তখন হংকং-এর দরজা সবার জন্য খোলা। বাংলাদেশের পাসপোর্টে তখন পোর্ট এন্ট্রি। ইমিগ্রেশানে আপনাকে নামধাম কি এ জাতীয় কিছু নিয়মরক্ষার প্রশ্ন করবে, তারপর ২১ দিনের ভিসা দিয়ে দিবে। আপনাকে থাকতে দিলে তখন হংকং-এর লাভ। এর কারণ অর্থনীতি, ইত্যাদি; এবং হংকং-এ অবৈধভাবে থাকা বেশ কঠিন। কাজ ছাড়া থাকতে পারবেন না, খামাখা ঢুকে করবেনটা কি। এক ধরণের উদার নীতি সবক্ষেত্রে অনেকদিন ছিল। একটু পরিষ্কার করি। লিবিয়াতে প্রশিক্ষন-প্রাপ্ত একজন মাওলানা তখন ছিলেন কাউলুন মসজিদের ইমাম। মুয়াম্মার গাদ্দাফি তখন লিবিয়াতে ক্ষমতায়। এটা নিয়ে কারো কোন সমস্যা ছিল না। (এখন কিন্তু পরিস্হিতি কেমন আমি জানি না) যেদিনের কথা বলছি সেদিন সকালে আমার অফিস। আমি চীনের শেনযেনে ঘুরতে গিয়েছি। প্রায় শনিবার রাতে যাই, কাশগরের কিছু মানুষ এসে একটা রেস্তোরাঁ দিয়েছেন, ওইখানে খাই। বন্ধুদের সাথে ঘোরাঘুরি, সোমবার সকালে আবার পায়ে হেঁটে হংকং-এ ফেরা। আমি একা না; অনেকেই তখন এটা করতেন। হংকং ইমিগ্রেশান সাধারণত খুব দ্রুত কাজ করে। আজকে দেরি হচ্ছে কেন জানি না। উকি দিলাম। সামনে বাংলাদেশের সবুজ পাসপোর্ট। কঠিন প্রশ্নোত্তর চলছে। বলে রাখা ভাল হংকং-এর সাধারণ চীনাদের ইংরেজি উচ্চারণ বোঝা বেশ কষ্টের। তার উপর আপনার নিজের ইংরেজি যদি ভাল না হয় তাহলে একদম মরার উপর খাড়ার ঘা। উদাহরণ দেইঃ “উই উইল হ্যাভ এন ইরেকশান”; এটার মানে হল— সামনে নির্বাচন। ইংরেজি এল-কে ওনারা ‘আর’ উচ্চারণ করেন। তো এইদিকে আমার দেরি হয়ে যাচ্ছে, আর বাংলাদেশি ভাই হাত পা নেরে কিছু বলছেন। কান খাড়া করে শুনে আলাপটা নীচে বাঙলায় অনুবাদ করে দিলাম। ইমিগ্রেশান অফিসারঃ আপনার দেশের নাম তাহলে কি? বাংলাদেশি ভাইঃ আমার দেশের নাম নোয়াখালী। ইমিগ্রেশান অফিসারঃ ওহ, ঠিক আছে। অফিসার কমম্পিউটারে কিছু সময় টিপাটিপি করলেন। তারপর বেশ অবাক হয়ে বাংলাদেশি ভাইকে বললেন, সিস্টেমে তো নোয়াখালী বলে কোন দেশ পাচ্ছি না। এটা কোন মহাদেশে? আফ্রিকা নাকি? বাংলাদেশি ভাই মাথা নাড়লেন। হ্যাঁ, নোয়াখালী আফ্রিকা মহাদেশে। এর মধ্যে ইমিগ্রেশানের অফিসারের খেয়াল হল, উনি বাংলাদেশী ভাইয়ের পাসপোর্টের কাভার পেইজের দিকে তাকালেন। আমার মনে হয় আর্কিমিডিস বাথটাবে ইউরেকা বলার আগেও এত খুশি হন নাই। এবার উনি বাংলাদেশি ভাইকে জিজ্ঞেস করলেন উনি কতদিন হংকং-এ থাকতে চান। জবাবে বাংলাদেশি ভাই জানালেন উনি বআট থেকে মালপত্র বের করে সবাইকে দিবেন। হংকং-এ অনেক বআট। উনি বআট ভালবাসেন। আমার তখন মনে হল ওনারা একজন আরেকজনের কথা বুঝতে পারছেন না। পরের আলাপে আরও পরিষ্কার হল। ইমিগ্রেশান অফিসারঃ আচ্ছা, ঠিক আছে। আপনি কি কোন ড্রাগস নেন? বাংলাদেশি ভাইঃ হ্যাঁ, আমি সবসময় ড্রাগস নেই। আমার ফ্যামিলির সবাই ড্রাগস নেয়। এ ধরণের পরিস্থিতির জন্য আমার একটা নীতি আছে— কেউ স্প্রাইট মনে করে সালফিউরিক এসিড না খাওয়া পর্যন্ত হস্তক্ষেপ করা যাবে না। কিন্তু পরের প্রশ্নে মনে হল সিচুয়েশন সালফিউরিক এসিডের চেয়েও ভয়ঙ্কর। ইমিগ্রেশান অফিসারঃ আপনার সাথে কি কোন ড্রাগস আছে? বাংলাদেশি ভাইঃ হ্যাঁ। আমার মা আমাকে একটা ড্রাগস দিয়েছেন যেটা হংকং-এ ঢুকে আমার চাচাকে দিতে হবে। আমি তখন ভাবছি অন্য জিনিষ। এর পর আরো অনেক প্রশ্ন আসবে। আরো অনেকক্ষন পরে ওনাকে অন্য একটা কামড়ায় নিয়ে গিয়ে তল্লাশী করা হবে। আমি নিশ্চিত যে আমার এই দেশি ভাই পকেটে করে বাংলাদেশ থেকে কয়েক প্যাকেট প্যারাসিটেমল, কাশির ট্যাবলেট ইত্যাদি নিয়ে আসছেন যেগুলাকে উনি সগর্বে, সদর্পে ড্রাগস ডাকছেন। এর মধ্যে আমার টানা কিছু মূল্যবান সময় ‘বআট’ খেয়ে দিবে। অন্য লাইনে যারা আমার সাথে দাড়িয়েছিলেন তারা মনে হয়ে এখন নিজ নিজ বাসায় কফি খাচ্ছেন, আর আমি... আপনি কি বলতে পারবেন আমি যদি এই আলাপে যোগ দেই তাহলে কি হবে? আমি কিন্তু খুব ভালমত জানি। আমার মুখ থেকে একটা বাঙলা শব্দ মাটিতে পরার আগেই বাংলাদেশী ভাই আমাকে ইমিগ্রেশন অফিসারের কাছে নিজের ভাই (my deshi brother) হিসাবে পরিচয় করিয়ে দেবেন। ইমিগ্রেশন দুজনের বাবার নামের পার্থক্য টের পাবে দুই থেকে তিন মিনিটের মধ্যে এবং এরপর ওনারা আমাকে আদম ব্যাবসায়ী ভাবতে শুরু করবেন। জিনিষটা পরিস্কার করতে লাগবে দুই থেকে তিন ঘন্টা। এটা আমার সাথে আগে একবার হয়েছে। আমার সালফিউরিক এসিড নীতির কারণ এইটা। মিনিট দশেক এই অদ্ভুত আলাপ চলল। ড্রাগস, নোয়াখালী কেন দেশ, বআট কি, বআট কারা, বআট কোথায় থাকে— এইসব। আমি আর পারলাম না। পা বাড়িয়ে প্রথমেই বাংলায় দেশী ভাইকে বললাম, আপনি আল্লাহর ওয়াস্তে মুখ খুলবেন না। কাজ হলো না। আমার মুখে বাঙলা শোনার সাথে সাথে উনি বলতে নিলেন যে আমি ওনার দেশি... আমি একটা ধমক দিয়ে বাংলাদেশী ভাইকে থামালাম। তারপর ইমিগ্রেশনের ওনাকে বললাম যে ড্রাগস বলতে এই লোক সম্ভবত ঔষধ ভাবছে। মুহুর্তের মধ্যে জানা গেল ‘ড্রাগস’ হচ্ছে নাপা আর ফেনারগন ইত্যাদি এবং আমরা সবাই বোধিপ্রাপ্ত হলাম। বিদায় বেলা ইমিগ্রেশন অফিসার আমাকে অপার আগ্রহ নিয়ে জিজ্ঞেস করলেন, তোমাদের দেশে কি কোন জাতিগত সমস্যা আছে নাকি? নোয়াখালী কি স্বাধীনতা চায় বা এরকম কিছু? উনি নিজের দেশের নাম বললেন নোয়াখালী... আমি জবাবে হাসলাম, যেটার মানে যেকোন কিছু হতে পারে। বের হয়ে দেখি বাংলাদেশী ভাই আমার জন্য অপেক্ষা করছেন। এবার আমার কৌতুহল মেটানোর পালা। এই ভাই যেভাবে বলেছেন যে উনি বআটে কাজ করতে চান, উনি আসলে এখানে কি করতে এসেছেন এ প্রশ্ন আমাকে প্রায় কুরেকুরে খাচ্ছিল। আমি ওনাকে জিজ্ঞেস করলাম উনি হংকং-এ কেন এসেছেন। জবাবে উনি বললেন, বআট। উনি বআটে কাজ করবেন। আমি বললাম, ভাই বআট কি এটা তো ঠিক বুঝলাম না। একটা অবজ্ঞার হাসি দিয়ে উনি জানালেন ইংরেজীতে নৌকাকে বআট বলে। 
আমার বাসার লাইব্রেরির একটা দেয়ালের ছবি। অনেক আগে তোলা। এই ছবি আগে এখানে দিয়েছিলাম কিনা জানি না। এরকম কিছু ছবি আগে দেয়া হয়েছিল। 
অনুবাদ ভাল হওয়াটা খুব দরকার গল্পটা অন্য কারো মুখে শোনা কিন্তু সত্য হবার সম্ভাবনা প্রবল। এক বাংলাদেশী ভদ্রলোক গিয়েছেন একটা দু্তাবাসের পার্টিতে। মুখে হাসি, কোটের বুক পকেটে একটা ফুল। কথা বলছেন এর-ওর সাথে। একটু পর উনি এক বিদেশিনীকে কিছু বললেন আর সেই মহিলা ভদ্রলোককে একটা চড় দিলেন। আওয়াজ হয় এরকম থাপ্পড়। সশব্দে। বাংলাদেশী ভাই চড় খেয়ে সরে গেলেন। ওনার সজাতিরা জিজ্ঞেস করলেন কি হলো। ভদ্রলোক এ হাত দিয়ে মুখ ঘষতে-ঘষতে বললেন— ভাই এই মহিলা একটা সাইকো। আমি ইংরেজীতে ওনাকে জিজ্ঞেস করছি ম্যাডাম আপনার শইলডা বালা। আর হে আমারে থাপ্পড় দিলো... বিদেশিনীর বর্ণনা একটু ভিন্ন। উনি বলেন: হি ইজ অ্যা পার্ভার্ট। হি টোল্ড মি, ম্যাডাম হাউ ইজ ইয়োর বডি।
অসাধারণ কিছু কথা। ফুটবল শুধু একটা খেলা না। এর পরতে পরতে আছে মানুষের বাঁচা-মরার ইতিহাস।
একজন কবির প্রতিশোধ কিছু সংলাপ হাল্কা বানানো। কিন্তু ঘটনা সত্য। ঘটনাস্থল একটা দেশের দূতাবাস। আমার একটা বই বের হচ্ছে ওই দেশ থেকে। আমার ওখানে যেতে হবে। যারা লেখালেখি করেন তারা আমার সাথে একমত হবেন— এটা নিজের সন্তানের মুখ প্রথম দেখার মতন একটা ব্যাপার। দেরি করা যাবে না। প্লেনের টিকেট রেডি। ভিসা হয় নাই। ওই দেশের দূতাবাসে ভিসার জন্য ইন্টারর্ভিউ দিতে হবে কারণ আমার পাসপোর্টে আমার পেশা লেখক ও সাংবাদিক দেয়া। ডেইলি স্টারের এক বড়ভাই বললেন এটা কোন ব্যাপার না। ওই দেশে মানুষ এমনে এমনে ঘুরতে যায়, আর তুমি তো ভিসাই চাইসো। এটা আমার ওই দেশে প্রথম যাওয়া। দেশটার দূতাবাসেও। ইন্টারর্ভিউ দিতে বসলাম। ভদ্রলোক অনেক খুঁটিয়ে-খুঁটিয়ে আমার পাসপোর্ট, কাগজপত্র ইত্যাদি দেখে বললেন এত দ্রুত ভিসা দেওয়া যাবে না। উনি অনেক দিন সময় চাইলেন। এটা কোনভাবে সম্ভব না। বিশেষ লোকজন ছুটিতে। ইত্যাদি, ইত্যাদি। মানুষ অধিক শোকে পাথর হয়, আমি সেই বিল্ডিং থেকে বের হয়ে কিছু দূরে একটা পার্কে বসলাম। ঘড়িতে এগারটা বাজে। ওই দূতাবাসের অনেক উঁচু জায়গাতে কাজ করেন এমন একজনের স্ত্রী আমার পরিচিত। ভদ্রমহিলা লেখালেখি করেন, ওনার লেখা বইয়ের পরিমাণ আমার দুই হাতের সব আঙ্গুলের চেয়ে বেশিই হবে। ভদ্রমহিলাকে এসএমএস করে বললাম। উনি জবাব দিলেন সাথে-সাথে। উনি আমার কাছে রিসিট চাইলেন, বললেন আমার পাসপোর্ট নেয়ার সময় ভদ্রলোক যে রিসিট দিয়েছেন তার নম্বর পাঠাতে। আমাকে তো কোন রিসিট দেয়া হয় নাই; আমি জানালাম আর পাসপোর্ট নম্বর দিলাম। বাসায় ফেরত যাচ্ছি এমন সময় অপরিচিত একটা নম্বর থেকে ফোন আসল। দূতাবাসের সেই ভদ্রলোক। জরুরি ভিত্তিতে আমাকে দূতাবাসে ডাকলেন। মানে এখনি। দেখা হওয়ার সাথে-সাথে উনি আমাকে বসতে দিয়ে এক পেয়ালা গরম চা খেতে দিলেন। সাথে কিছু বিস্কুট। হাসিমুখে বললেন আমার ভিসা রেডি। সাথে উনি জানালেন যে উনি একজন কবি। ওনার একটা একটা কবিতার বইয়ের পাণ্ডুলিপি একেবারে রেডি। আমার মনে হল একটু আগ্রহ দেখান ভাল হবে। বেচারা। এই বিদেশ-বিভূঁই-এ একজন অপরচিত মানুষকে ওনার কবিতার কথা বলছেন। আমি পড়তে চাইলাম। উনি পাণ্ডুলিপি হাতে নিলেন। আমাকে দেয়ার বদলে উনি পাণ্ডুলিপি থেকে প্রথম কবিতাটা পড়লেন। আমার স্মৃতি আমার সাথে বেঈমানি করবে হয়তো— তবে যদুর মনে পরে আমি সুন্দর/ ভাল এই এরকম কিছু বলেছিলাম। এরপর উনি পরের কবিতা আবৃত্তি করলেন। তারপর আরেকটা। এবার আমি নড়ে-চড়ে বসলাম। বেশ ভয় নিয়েই ওনার হাতের কাগজের দিকে তাকালাম। আরো ঘণ্টাখানেক লাগবে মনে হল। পাণ্ডুলিপির সব কবিতা পড়া শেষ করে উনি আমার দিকে তাকালেন। আমি হাসিমুখে বললাম, অসাধারণ। এবার উনি একটু নিচু হয়ে ড্রয়ার খুললেন। আমিতো খুশি— যাক আমার পাসপোর্ট পাওয়া যাবে। আমার হাসি গায়েব হতে বেশি সময় লাগল না। উনি আরেক দিস্তা কাগজ বের করে বললেন, একটু বলেন তো এগুলা কেমন; আমি পড়ছি। সন্ধ্যা সাতটার দিকে উনি আর আমি যখন একসাথে ওই বিল্ডিং থেকে বের হচ্ছিলাম তখন আমাক হয়তো একটু উধভ্রান্ত লাগছিল, কিন্তু মুখে আমার হাসি ঠিকই ছিল।
২৮ বছর পর আর্জেন্টিনা কোন কাপ জিততে পারলে বিএনপিও একদিন ক্ষমতায় যেতে পারবে, এক বিবৃতিতে তিনি আশাবাদ ব্যাক্ত করেন।
একটি অন্যরকম শ্রদ্ধা যারা জাতীয় সমাজতান্ত্রিক দল (জাসদ) করেন বা এককালে করতেন এবং অনেক নস্টালজিক থাকেন তাদের কথা-বার্তা আমি তেমন গুরুত্ব সহকারে নেই না। এর কারণ দুইটা। আপনি বাংলাদেশে সমাজতন্ত্র-কমিউনিজম কায়েম করতে চাবেন আর আপনার পার্টির নাম রাখলেন হিটলারের পার্টির নামে জাতীয় সমাজতান্ত্রিক দল । এটা তো জোক করার মত একটা বিষয়। পরের কারণটা তাত্ত্বিক। অবৈজ্ঞানিক সমাজতন্ত্র বলে কোন কিছু পৃথিবীর বুকে নাই। যেটা নাই, তার বিপরীতে আপনারা একটা তত্ত্ব হাজির করলেন— বৈজ্ঞানিক সমাজতন্ত্র। এটা গরম সিঙ্গারার মত জনপ্রিয়তা পেল ১৯৭৫ সালের আগ পর্যন্ত। ওই সময়ের সরকারের বিরুদ্ধে করে নাই এরকম কোন হেন কাজ নাই— থানা আক্রমণ, বাহিনী করে সশস্ত্র প্রতিরোধ, সামরিক বাহিনীর মধ্যে শাখা তৈরি করা। লিস্ট শেষ হবে না। নেতা-কর্মীরা অনেকে জেল জুলুম অনেকে সহ্য করলেন, কিন্তু জাসদের যিনি তাত্ত্বিক গুরু তার কিছু হল না। সিরাজুল আলম খান, তথাকথিত বৈজ্ঞানিক সমাজতন্ত্র যিনি প্রসব করেছেন তিনি বহাল তবিয়তে রইলেন। শুধু তা না। বলা হয়, ওই সময়, ওনাকে ছাত্রলীগ ইত্যাদি ঘিরে রেখেছে মেরে ফেলার জন্য এবং এরকম একটা কঠিন সময় উনি ফোন-এ-ফ্রেন্ড করেন আওয়ামী লীগের তৎকালীন প্রধানকে এবং জানে বাঁচেন। ঘটনা সত্য হবার সম্ভাবনা প্রবল। পঁচাত্তর পরবর্তী সময়-এ প্রবল পরাক্রমশালী জাসদ পরিণত হল একটা পোষা বিড়ালে। ৭৫ পূর্ববর্তী সরকারের সব ভুলের কারণে উদ্ভূত গণরোষ ওনারা ধারণ করলেন, যখন কারণ চলে গেল, জাসদ পরিণত হল একটা কৌতুকে। এই কৌতুকের শীর্ষবিন্দুটি আমরা দেখলাম এরশাদের সময়— আসম আব্দুর রব এরশাদের সংসদে (গৃহপালিত) বিরোধীদলের নেতা হলেন। তো শেখ সাহেবের আমলে জাসদ সিআই-এর কোন 'লাল পতাকা দিয়ে লাল পতাকা’ ঠেকানোর কোন প্রজেক্ট ছিল কিনা আমি জানি না। কিন্তু একটা কথা বিনা দ্বিধায় বলা যায়। জাসদের বৈজ্ঞানিক সমাজতন্ত্র পরিণত হল বৈজ্ঞানিক বিভাজনতন্ত্রে। দলটা টুকরা-টুকরা হল এবং একটু সিরিয়াসলি নেয়ার মত একটা লেজ থাকল— বাসদ (জামান)। অনেকদিন পর্যন্ত দলটা থাকল তাবলীগের মত। দলের নেতা আছে, আবার নাই। এটা আবার ঠিক দল না, দল গঠনের প্রক্রিয়া। মূল চার (নাকি পাঁচ) নেতা বিয়ে করেন না। একসাথে থাকেন। একটু বিবাগী ধরনের। (পরে এসব বদলায়) আমি (সম্ভবত) ১৯৯৫ সালের দিকে তোপখানা রোডে বাসদের অফিস এ যাই আমার বন্ধু মামুনের সাথে। ওনাদের এক নেতার সাথে কথা হল। ওনার কথা হচ্ছে বাংলাদেশের বিপ্লবের স্তর সমাজতান্ত্রিক। তখন আমার বয়স অনেক কম। আমি তখন ছাত্র ইউনিয়ন করি, এবং আমার কথা হচ্ছে বিপ্লবের স্তর জাতীয় গণতান্ত্রিক। উনি একটা বাচ্চা ছেলেকে যুক্তি দিচ্ছেন, কার্ল মার্কসের রেফারেন্স দিচ্ছেন, আমি পালটা যুক্তি দিচ্ছি। অলৌকিক এক পরিবেশ। ভদ্রলোকের নাম মুবিনুল হায়দার চৌধুরী। কমরেড মুবিনুল হায়দারের সাথে আমি এরপর কথা বলি অনেকবার। কখনই আমার নিশ্চিত প্রত্যয় জন্মাই নাই যে বিপ্লবের স্তর সমাজতান্ত্রিক। অনেক, অনেক দিন পর ২০১৩ সালে জানলাম হায়দার ভাই আলাদা হয়েছেন। বাসদ আবার ভাগ হয়েছে। বাসদের রাজনীতি ফলো করার দরকার আস্তে আস্তে কমে যাচ্ছিল। তারপরও আগ্রহ নিয়ে পড়তাম। এর সাত বছর পর উনার দলে আবার ভাঙ্গনের সানাই শোনা গেল। কিন্তু কি হল জানি না। কিছুদিন আগে জানলাম হায়দার ভাই আর নেই। এই ভদ্রলোক ফুটপাথে ঘুমিয়েছেন, দিনের পর দিন না খেয়ে চিলেন, একটা বাচ্চা ছেলেকে সমাজতন্ত্র ইত্যাদি পড়ানোর ‘কহশিশ’ করেছেন কোন কিছু পাওয়ার জন্য না। একটাই লক্ষ্য ছিল। উনি ভাবতেন এভাবে মানুষের মুক্তি আসবে। মানুষ গোলামির জিঞ্জির ভাঙবে, দেখবে আলর পথ। মজার ব্যাপার হল, অনেকদিন বিপ্লবের স্তর নিয়ে ভাবা-টাবা হয় না। কমরেড হায়দারের মৃত্যুর পর ভাবলাম। আজ, এত বছর পর, আমার মনে হচ্ছে বাংলাদেশে বিপ্লবের স্তর আসলেই সমাজতান্ত্রিক।
সেজান জুসের কারখানায় শ্রমিকের মৃত্যুতে তীব্র প্রতিবাদের ঝড় বয়ে যাচ্ছে। কিন্তু আমার ধারণা এটা ইস্যু হিসাবে খুব দ্রুত শেষ হয়ে যাবে। একটা কারণ হচ্ছে ঘটনাস্হল কোন গার্মেন্টস ফ্যাক্টরী না। বাংলাদেশে শ্রমিক আন্দোলন মূলত গার্মেন্টস ও আর কিছু রপ্তানীমূখী পণ্য কেন্দ্রিক। এগুলোর জন্য বিদেশ থেকে ভাল পয়সাও আসে। অনেকে এ ধরণের এনজিও করে খেয়ে-পরে দিব্যি আছেন। দেশে বাজারজাত হয় এরকম কল-কারখানায় শ্রমিক আন্দোলনের জন্য পয়সা-কড়ি বিদেশ থেকে তেমন আসে না। বিদেশীরা আগ্রহীও না। অনেকগুলাতে বলার মতো কোন ট্রেড ইউনিয়ন তো দূরের কথা কোন বাম দলের ছোটখাটো সেলও নাই । তবে সবচেয়ে বড় কারণ মনে হয় এটা। সেজান সব মিডিয়াতে ভাল বিজ্ঞাপণ দেয়। পত্রিকা বা মিডিয়াগুলো চলে বিজ্ঞাপণের টাকায়। বিজ্ঞাপণ ওনাদের রুটি-রুজির প্রধানতম উৎস। এর মধ্যে হয়ত খেয়াল করে থাকবেন, প্রথম আলো অনলাইনের শিরোনামে ‘সেজান’ শব্দটা সুস্পষ্টভাবে অনুপস্হিত ছিল। বড়জোড়, জনরোষ ঠেকাতে পত্রিকারগুলো ভৎসনামূলক কিছু উপসম্পাদকীয় বা হাহাকারমূলক কিছু লেখা ছাপাতে পারে। মিডিয়ার সহায়তা ছাড়া আন্দোলন টেনে নেয়া কঠিন। রাজনৈতিক পেশীশক্তির উপস্হিতিও টের পাওয়া যায়। এখনও নিশ্চিত না, কিন্তু মালিকপক্ষের কথাবার্তা শুনে এবং বিভিন্ন বিশিষ্টজনের প্রতিক্রিয়া দেখে মনে হচ্ছে প্রতিষ্ঠানটির সাথে সরাকারি দল ও বাদবাকি রাজনৈতিক দলগুলোর সম্পর্ক বেশ ভাল। যারা সত্যিকার অর্থে প্রতিরোধ করতে চান তারা অনেক দূর্বল এবং বিভক্ত। আমার ধারণা কয়েকদিনের মধ্যে বড় কোন ইস্যু আসবে আর প্রিয় দেশবাসী এটা ভুলে যাবে। আপাতত, ব্রাক্ষণবাড়িয়া, কোপা আমেরিকা জাতীয় কিছু হবার সম্ভাবনা বেশি মনে হচ্ছে।
প্রিয় জনগণ, এখন কি বলবেন না দেশ আমার দোষ আমার? বাচ্চাগুলা যে মারা গেছে ওরা কি ভ্যান্টিলেটরের জন্য টাকা দেয় নাই, নাকি? নাকি ওই শ্রমিকগুলা জায়গামত চিপসের প্যাকেট ফালায় নাই? জামরুল গাছে তো আর আম ধরবে না। এই রাস্ট্র ব্যাবস্হায় একটা গরীব শিশুকে ফ্রি মাস্টার মাইন্ড স্কুলে পড়ানোর ব্যাবস্থা করলেও শিশুর বাবা তাকে ফ্যাক্টরীতে পাঠাবে। এরকম খারাপ কাজ সে কেন করবে? আহা, আহা। আপনার চিন্তা এত নিস্পাপ। “মালিক কতো খারাপ! ওকে ধরে জেলে ভরলে বাকি মালিকরা সব ভয় পেয়ে ভাল হয়ে যাবে”— বেকুবের মতো এসব আবার বইলেন না। দেশ ওই মালিকদের। আপনাদের থাকতে দেয়। দেশ আপনার না, আপনারে দয়া কইরা থাকতে দেয়। এরে ওরে চাল-ডাল বা শ’খানেক টাকা দিয়ে আবার ভাববেন না যে অনেক কিছু উদ্ধার করছেন? গরীবকে এক ব্যাগ চাল হাতে ধরায়ে দিয়ে গিল্ট-ফ্রি থাকতে চান, তাই না? নাকি এখন আবার মৃত শ্রমিকদের পরিবারকে টাকা দিতে ছুটবেন? দেশ বদালনোর লড়াই-এ নামেন। সংগঠিত হোন। দেশের মালিকানা বদলান। না হয় পরের দেশে অন্য কারো দাক্ষিন্যে থাকবেন। আজীবন। আর এরে ওরে এমনে মরতে দেখবেন বা নিজে মরবেন। আর দোষ দিবেন চিপসের প্যাকেটদের।
পুরা হবাহু গি দ মোপাসঁ-র গল্প বাংলাদেশে বাস্তবে হচ্ছে। একটু ডার্ক কমেডিটা ফ্রি। “ফেরার সময় গ্রাহক তাঁকে বললেন, ‘স্যার খাস দিলে দোয়া কইরেন, আমি করোনা পজিটিভ। হাসপাতালে ভর্তি হতে যাচ্ছি।’ এরপর ওই গ্রাহক দ্রুত বেরিয়ে চলে যান।”
বাংলাদেশে সব পেশার জন্য আলাদা আলাদা ইউনিফর্ম থাকা উচিত। যেটা জাগ্রত মুহুর্তে প্রত্যেক প্রাপ্তবয়স্ক বাংলাদেশী পরে থাকবেন। এটার অনেক সুবিধা। মাত্র কয়েকটা নিচে দিলাম। ১। কে কি কাজ করে এটা বাকীরা সহজে জানবে। যেমন ডাক্তার, সাংবাদিক ইত্যাদি পেশা কাদের এটা পুলিশ জানতে পারবে। ফলে ফ্রেন্ডলি ফায়ারে কারো কোন ক্ষতি হবে না। ২। জঙ্গিদের পোশাক আলাদা করে দেয়া হলে দেশ ও সময়ের প্রয়োজন অনুযায়ী জঙ্গি দমন করা সহজ হবে। ৩। অনেক সময় দেখা যায় ভুল মানুষের কাছে চাঁদা চাইতে গিয়ে অনেক চাঁদাবাজ হেনস্হার শিকার হন। এ ধরনের বিব্রতকর পরিস্হিতি থেকে চাঁদাবাজ-ব্যাবসায়ী দুই পক্ষই রক্ষা পাবেন। সাধারণ মানুষকে একই কারণে দুইবার চাঁদা দিতে হবে না। এক ধরণের ওয়ান স্টপ সার্ভিস সেন্টার করা যাবে। ৪। সামাজিক সংহতি (social cohesion) তৈরীতে এটা অনেক অবদান রাখবে। এ ব্যাপারে বিশ্বের বৃহত্তম এনজিও ব্র্যাক ভূমিকা রাখতে পারে। শুধুমাত্র বুদ্ধিজীবিদের ইউনিফর্ম বা কোন পোশাকের দরকার হবে না। কারণ বাংলাদেশের বুদ্ধিজীবিরা হাজার কাপড়-চোপড়-ইউনিফর্ম পরে থাকলেও উলঙ্গই রয়ে যাবেন। —— সম্পাদনা করলাম। কিছু বানান ভুল ছিল। চিন্তা কইরেন না আরো আছে। আমি তো আর বুদ্ধিজীবি না।
আমি বাংলাদেশের বাঙলা উপন্যাস খুব কম পড়েছি। (আমার বাঙলা লেখা পড়লেই এটা বুঝতে পারার কথা) এর একটা ভাল দিক হচ্ছে, যারা বাঙলা সাহিত্য মাত্র পড়া শুরু করবেন তাদের এ লিস্ট সাহায্য করতে পারে। নামগুলো যদৃচ্ছভাবে সাজানো। নাম আছে ১৫ জনের। ১। আখতারুজ্জামান ইলিয়াস। চিলেকোঠার সিপাই। খোয়াবনামা। ২। সৈয়দ ওয়ালিউল্লাহ। চাঁদের অমাবশ্যা। কাঁদো নদী কাঁদো। ৩। শওকত আলী। প্রদোষে প্রাকৃত জন। ৪। হুমায়ুন আজাদ। ছাপ্পান্নো হাজার বর্গমাইল। সব কিছু ভেঙ্গে পড়ে। ৫। হুমাযূন আহমেদ। শঙ্খনীল কারাগার। ৬। আহমাদ মোস্তফা কামাল। অন্ধ যাদুকর । ৭। শওকত ওসমান। জননী। ৮। সরদার জয়েনউদ্দীন। কদম আলীদের বাড়ী । ৯। মাহমুদুল হক। নিরাপদ তন্দ্রা । ১০। নাসরীন জাহান। উড়ুক্কু । ১১। সুব্রত অগাস্টিন গোমেজ। কালকেতু ও ফুল্লরা। ১২। হাসান আজিজুল হক। আগুনপাখি । ১৩। সেলিনা হোসেন। পোকামাকড়ের ঘরবসতি। ১৪। আহমদ ছফা। ওঙ্কার । ১৫। আলাউদ্দীন আল আজাদ। তেইশ নম্বর তৈলচিত্র সাফাই: ১। ভালমত পড়ি নাই কিন্তু পড়তে হবে: জাকির তালুকদার। সৈয়দ শামসুল হক। আবুবকর সিদ্দিক। মাহবুব মোর্শেদ। ওয়াসি আহমেদ। স্বকৃত নোমান। ২। মুক্তিযুদ্ধের উপন্যাসের অনুপস্হিতি লক্ষ্যণীয়। পড়তে হবে। ৩। এটা শুধু উপন্যাসের লিস্ট। কায়েস আহমদ তো অসাধারণ গল্প লিখতেন। উপন্যাস লেখেন নাই, তাই না? আপনার পছন্দের কাউকে বাদ দিলাম কিনা জানাবেন। এটা কোন গবেষণা বা এরকম কোন কাজে ব্যাবহার করা হবে না। 
আমার ধারণা যারা চারটা বিয়ে করতে চায় তারা কখনও বিয়েই করে নাই। যে একটা বিয়ে করছে তার আর বিয়ে করতে চাওয়ারই কথা না।
আমার চারটি বা পাঁচটি সুপারপাওয়ার বিদ্যাসাগর বলেছেন- নিজের ঢোল নিজে পেটাও, অন্যকে দিলে ফাটাইয়া ফেলিতে পারে। তো সমাজ যেহেতু গুণীর কদর করে না, তাই আমি নিজেই নিজের গুণগান নিজেই করছি। ১। সাহসী আমি এমন দুটা ফুটবল দল সমর্থন করি যারা অনেক, অনেক দিন কোন কাপ যেতে নাই— নেদারল্যান্ডস আর অ্যাস্টন ভিলা। এরপরও আমি আর্জেন্টিনা আর আর্সেনাল নিয়ে মজা নেই। এরকম সাহস কারো হবে? ২। ধৈর্যশীল গত এগার বছর ধরে আমি একটা উপন্যাস লিখছি। যেটা এ পর্যন্ত ছয় বার পুনর্লিখন করা হয়েছে। আমার এজেন্ট পর্যন্ত বিরক্ত। কিন্তু আমি এখন ‘শেষ’ বারের মতো এটা লিখছি। পাবেন এমন কাউকে? ৩। চিন্তাশীল আমি মাঝে মাঝেই ওভেনে ফোন গরম করতে নেই। মনে মনে কথা বলতে বলতে হাসি। ৪। পুঁজিবাদ বিরোধী এটা আমার একটা বই-এর ছবি। বইটা amazon এ সার্চ করলে দেখবেন আউট অফ প্রিন্ট। বইটা আপনি কিনতে পারবেন না। ছবিটা কেন দিলাম? কারণ নাই। এটা দিয়ে আমার আক্ষরিক অর্থে কোন লাভ হয় নাই। কোন আর্থিক সুবিধা হয় নাই। পুনশ্চ। এই পুরা আলাপে একটা ভুল আছে। যে বইটার ছবি দেখছেন এটার প্রকাশনার সংস্হার মালিক তখন ছিল ভারতের টাটা (ওয়েস্টল্যান্ড-টাটা)। এখন এ প্রকাশনা মার্কিন প্রতিষ্ঠান অ্যামাজন ডট কম কিনে নিয়েছে। পাঁচ নম্বর হলো, হয় আমি ভন্ড বা আমি পুঁজিবাদ বিরোধী না। সমস্যা হচ্ছে আমার কোন অপশন ছিল না। কোন শিল্পীর থাকে না। আমি ঠিক করতে পারি না বই কে কিনবে বা কে পড়ে কি বলবে। আপনি এখন একটু দ্বিধায় আছেন যে এ স্ট্যটাসে লাইক দিবেন নাকি হাহা দিবেন। আমিও একই রকম বিভ্রান্ত এ বিষয়ে। এটা একটা এলোমেলো পোস্ট। লকডাউনে বসে কথার খই ভাজছি।
আমার বয়স তখন আঠারো-উনিষ। আমি লেখক শওকত ওসমান সাহেব পরিচালিত সরকারী অনুদানের ছবি জননীর সহকারী পরিচালক। ছবিটা পরে নানা জটিলতায় শেষ করা যায় নাই। আজকের কাহিনী এটা নিয়ে না। সে সময় আমি একটা ফিল্ম অ্যাপ্রসিয়েশন কোর্সে ভর্তি হলাম কিছু ভাল বাংলাদেশী ছবি দেখার আশায়। আমি জঁ লুক গদার চিনি। আর্জেন্টিনার ছবি লা ওরা দে লজ হরনস আমার অনেক ভাল লাগে কিন্তু দেশী কাউকে চিনি না। এটা কি হতে পারে। আমি যে কত বড় বেওকুফী করছি এটা বুঝলাম তৃতীয় দিন। বলার আগে, যারা চলচিত্র পরিচালনার সাথে পরিচিত না তাদের জন্য কিছু কথা। পরিচালনার অনেক কিছুর মধ্যে একটা হচ্ছে কন্টিনিউটি। জিনিষটা মজার। ফিল্মের চরিত্র লাল জামা পরিহিত অবস্হায় রিমোট হাতে আছেন। পরের শটে একই সিকোয়েন্সে সেই রিমোট একই রিমোট এবং সেই লাল জামা লাল থাকবে এটা হচ্ছে কনটিনিউটি (অফ প্রপারটিজ)। অনেক সময় ফিল্মের সব শট তো একদিনে তোলা হয না। তো একজনের কাজ হচ্ছে এ রিমোটের, লাল জামার খেয়াল রাখা। এটা দ্বিতীয় সহকারী পরিচালক (কনটিনিউটি বয়/ গার্ল)-এর কাজ। এরকমভাবে কনটিনিউটি অব অ্যাকশন, লাইট ইত্যাদি আছে। তো আপনি যদি আউটডোরে সূর্যদোয়ের দৃশ্য ধারণ করেন আপনার উচিত সে দৃশ্য কয়েক দিন ধরে ধারণ করা। কারণ আলো এ সময়টাতে সেকেন্ডে সেকেন্ডে বদলায়। নাহয় দেখা যাবে করিম সাহেব গাছের নীচে কথা বলছেন সুবেহ সাদিকের সময়, পরের শটে দেখা গেল ওই গাছের নীচে দুপুর হয়ে গেছে, আবার দেখা গেল ভোর। একই সময় তো আর ভোর-দুপুরের আলো থাকতে পারে না। এটা তো সায়েন্স না। একই রকমভাবে ক্যামেরার লেন্সেরও কনটিনিউটি লাগে। দূরত্ব একই কিনা বোঝাতে। একটা নরমাল ল্যান্স আর টেলি ল্যান্সের কাজ তো এক না। তারা আলাদা দূরত্ব বোঝায়। কোনটা ঝাপসা, কোনটা ক্লিয়ার হবে এটাও ঠিক করে। এটা ফিল্ম ভাষা, সম্পাদনা এগুলোর খুবই বেসিক জিনিষ। মানে অ-আ-ক-খ। তো চলেন আমার সাথে সেই ফিল্ম অ্যাপ্রিসিয়েশন কোর্সে। নাম বলব না। কাউকে ছোট করা আমার উদ্দেশ্য না। তবে যার ছবি উনি একজন বিশিষ্টজন। উনি বাংলাদেশের অনেক বোদ্ধা ফিল্মমেকারের শিক্ষক। মানে ওস্তাদো কা ওস্তাদ। অনেক তত্ত্ব কপচান। ফেলিনি থেকে এটা সেটা। তো ওনার ছবিটা দেখলাম। কবর দেয়ার একটা দৃশ্যে এই ভোর, এই দুপুর, আবার ভোর, এই বিকেল, আবার ভোর। লেন্সের কনটিনিউটি না থাকার কারণে একটা ওভার দ্য শোল্ডার শটে দুটা মানুষ খুব কাছে। পরের টু শটে তারা আবার হাটাহাটি না করেই দূরে। পুরা ভুতুড়ে ব্যাপার। একটু পরেই প্রশ্নোত্তর পর্ব। থাকতে না পেরে জিজ্ঞেস করলাম এগুলো কেন হল। ভদ্রলোক ক্ষিপ্ত হয়ে গেলেন। আমি বের হয়ে গেলাম রুম থেকে। আরেকজনের এক ছবিতে এক চরিত্রের মাথার পিছনে লেনিনের একটা ছবি, পরের শটে দেয়ালে সে ছবি নাই। ওনাকে কিছু জিজ্ঞেস করার সাহসই হয় নাই। উনি সেই কোর্সের প্রধান ছিলেন। ওনাকে সাক্ষাতকার দিয়ে, পাশ করে সেই কোর্সে আমার ঢুকতে হইছে। এগুলো খুব বেসিক জিনিষ। গ্রামারের ভুল—যেমন প্যান শটে খামাখা কাটা, চরিত্র মাথা ঘুরাচ্ছে এর মধ্যে কাট করা, দুটা লং শট আজাইরা পরপর জোড়া লাগানো ইত্যাদি তো আছেই। আরেকজন জাতীয় পুরস্কার পাওয়া। বিখ্যাত মানুষ। ওনার ফিল্ম হয়ে যেত টিভির নাটক। এক শটে এক সিকোয়েন্স শেষ, টিভির নাটকের মতো ক্লোজ আপ। তারেক মাসুদের ‘অন্তর্যাত্রা’ তো এতো বাজে একটা ছবি ছিল আমার রিভিউ ডেইলি স্টারে ছাপার পর মাসুদ সাহেব আমার সাথে আমৃত্যু আর কথাই বলেন নাই। তো এরকম একটা মূর্খদের নেতৃত্ব দেয়া টক্সিক পরিবেশের মধ্যে রেহানা মরিয়ম নূর, বাংলাদেশের একটা ফিল্ম, কানে আঁ সারতেন রগ্যা বিভাগে মনোনীত হয়েছে। বলে রাখা ভাল আঁ সারতেন রগা (From another angle বা আরেকটি দৃষ্টিকোন থেকে দেখা) কান উৎসবের মূল যে প্রতিযোগিতা পালম ড’ওর সেটা কিন্তু না। কিন্তু এটাই বাংলাদেশের ফিল্ম দুনিয়ার এখন পর্যন্ত সবচেয়ে বড় অর্জন। পরিচালক আব্দুল্লাহ মোহাম্মদ সাদকে অভিনন্দন। 
উনি ছেলে না মেয়ে বলতে পারবেন? উনি যেটা পরে আছেন সেটা কিন্তু একটা হিজাব। বয়স: ১০
চলেন আমরা অন্যের কাজ আর না করি রাস্ট্রের কাজ যে আপনাকে চিকিৎসা দেয়া এটা কিন্তু আপনার আর মনে নাই। আপনি কিন্তু এটা আর চানও না। শরীর-স্বাস্হ্য খারাপ হলে সামথ্যনুযায়ী বেসরকারী হাসপাতাল খুঁজেন। বেশী খারাপ হলে কলকাতা বা থাইল্যান্ড যান। হাসপাতালে অক্সিজেন আর ভ্যানেটিলেটর সরবরাহ করা কি আমার কাজ নাকি? এই দায়িত্ব কেন আমি নিব? দান যদি করতে হয় পরিবারের কোন গরীব আত্মীয়কে করেন। ভালভাবে করেন। ব্যাক্তি হিসাবে ব্যাক্তিকে করেন। কিন্তু শুধুশুধু রাস্ট্রের কাজ নিজের কাঁধে নিবেন না। শুনতে খারাপ লাগবে, এটা করাটা ক্ষতিকর। মূল আলাপকে ঘোলা করবেন না। এভাবে আপনি অনেক মানুষকে দায়মুক্তি দেন। নতুন একটা সমস্যা তৈরী করেন। বরং হাসপাতালে নতুন ভ্যান্টিলেটর কবে কেনা হবে এ প্রশ্ন তুলেন। এনজিওগিরী ছেড়ে বিপ্লবী হন।
আমি আবার এই স্ট্যাটাসের লেখক এক সাথে বিশ্ববিদ্যালয় পর্যায় পর্যন্ত পড়েছি। ওনার সাথে সেখানে ফাইন্যান্স পড়ার দুই বছরের মাথায় আমি ঢাকা বিশ্ববিদ্যালয় ছেড়ে দেই।
এই পোস্টার যে বানাইছেন তিনি ডাক্তার জাকির নায়েক, আহমদুল্লাহ হুজুরকে ফুটবল প্লেয়ার বানায়ে দিছেন। অথবা উনি মেসি নেইমারকে ইসলামী বক্তা বানায়ে দিছেন। তবে এই পোস্টার যিনি বানাইছেন উনি বুদ্ধিজীবি হতে পারবেন। ওনার যুক্তি-বুদ্ধি সেই রকমই। যোগ করলাম: এই দিকে ইসলামে কিন্তু আবার আইডল (মূর্তি) হারাম।
বুদ্ধিজীবির জীবন চক্র প্রিয় দেশবাসী ভাই ও নারীরা, জাতির এক মহাদূর্যোগে আজ আপনাদের মুখোমুখি। বাংলাদেশের আবালবৃদ্ধবনিতার মুখে মুখে আজ এক সকরুন আর্তি— বুদ্ধিজীবি কারা? বুদ্ধিজীবি কিভাবে হয়? এ ঘোর অমানিশায় জাতির সামনে আমি বুদ্ধিজীবির জীবন চক্র নিয়ে হাজির হয়েছি। ১। প্রথম পর্যায় – বুদ্ধিঅনুজিবী । মানবশিশুর ছয় মাস বয়স থেকে শুরু জেনে রাখা ভাল বুদ্ধিজীবি হতে হলে কোন বইটই পড়ার দরকার নেই। বাচ্চার বয়স ছয়-সাত মাস হলেই তাকে প্রতিদিন স্যার সলিমউল্লাহ খানের লেকচার শোনানোর ব্যাবস্থা করতে হবে। এতে আপনার শিশু খুব ভালভাবে শিখতে পারবে চাটগাইয়া-মিশ্রিত সাধু বাঙলা। কথা বলতে শিখলেই শিশুকে হেয়ালীতে কথা বলা শিখাবেন। যেমন, ঘর জামাই কে? এ প্রশ্নের উত্তর দিতে গিয়ে আপনার শিশু যাতে বলে— যে ঘরে জামাই থাকে সেটা ঘরজামাই কিংবা সে বলবে ঘর আপুর জামাই হলো আমাদের ঘর জামাই ভাইয়া। অথবা, ঈশ্বর কোথায় থাকেন? এ প্রশ্নের উত্তর শিখাবেন এরকম— ঈশ্বর এখন চিতায়। (উনি সম্প্রতি কোভিডে মারা গেছেন।) একটু পরে ঈশ্বর থাকবেন ছাই-এ। বয়স সাত বছর হলে আপনার সন্তানকে জিজ্ঞেস করবেন, তুমি কে? এ প্রশ্নের উত্তরে শিশু যদি বলে আমি কি? তাহলে পরবর্তী ধাপে যাবেন। আপনার সন্তান যদি এ প্রশ্নের উত্তরে নিজের নাম বলে দেয় আপনার সব আশার গুড়ে বালি— সে হয়ে যাবে একটা বুদ্ধিজীবানু। ২। দ্বিতীয় পর্যায়— বাবুলীগে যোগদান । আঠার থেকে পঁচিশ বছর ভুল বুঝবেন না। এটা আওয়ামী লীগের বুদ্ধিজীবি শাখা না। এটা তাবলীগের মতো নির্দলীয় প্রতিষ্ঠান। আওয়ামী লীগের বুদ্ধিজিবী শাখা একসময় সিপিবি-ছাত্র ইউনিয়ন ছিল এখন ওনারা স্বাধীন। আবারো বলছি বুদ্ধিজীবি হওয়ার কোন ধাপেই বই লেখা বা পড়ার কোন ব্যাপার-স্যাপার নাই কিন্তু। এই সব আবার করতে যাবেন না। এ পর্য়ায়ে আপনার সন্তানকে প্রচুর কোটেশনে মুখস্হ করাবেন। যেগুলোর কোন রেফারেন্স লাগবে না। যেমন, লুঙ্গি নিয়ে জার্মান দার্শনিক হাইডেগারের কোট, ঢাকা বিশ্ববিদ্যালয় কোন বিশ্ববিদ্যালয় কেন না এ বিষয়ে প্লেটোর বক্তব্য, ইত্যাদি। যখন কোটেশনের অভাবে আটকে যাবেন তখন বলতে হবে এটা আমার মৌলিক চিন্তা। এরপর একটা মধুর হাসি দিয়ে বলবেন দর্শনের কিছু ক্ষেত্র তো আমার নিজের। সবকিছুকে খারাপ বলা শিখতে হবে। যেমন গোলাপ বড়জোড় একটা সুস্বাদু তরকারি হতে পারে, এটা কোন ফুল না। শেক্সপীয়ার আসলে একজন ছড়াকার... এইসব কথাবার্তা। দেশের রাজনীতি, অর্থনীতি এগুলো নিয়ে কোন বক্তব্য দেয়া যাবে না। অ্যাক্টিভিস্ট হয়ে গেলেন তো হেরে গেলেন। মাথার উপর ঠাডা পরার সময়ও নির্ভীকভাবে দার্শনিক সেক্সটাস ইমপেরিকাসের কথা বলে যেতে হবে। থামা যাবে না। পরবর্তী ধাপে কিভাবে যাবেন? পুলিশ চেকপোস্টে আপনাকে পরিচয় দিতে বললে বলবেন— গটফ্রিড লাইবনিজ বলেছেন এক্স ওয়াই এর সমান হবে যদি এবং শুধু যদি এক্স এর প্রতিটা প্রিডিকেট ওয়াই এর ক্ষেত্রেও সত্য হয়। ৩। বুদ্ধিজীবি । বয়স ছাব্বিশ রুশ বিপ্লবের মহানায়ক লেনিন বলেছেন, বু্দ্ধির সর্বোচ্চ ধাপ হচ্ছে বুদ্ধিজীবিতা। এটা আসলে উনি বলেন নাই। আমি এই মাত্র বানালাম। এ পর্যায়ে আপনি আপনার ফেসবুক বায়ো বদলে ‘চিন্তক’ রাখবেন। মাঝে মাঝে লাইভে এসে হেয়ালিতে কথা বলবেন, ভাত, আলমারি এগুলোর সংজ্ঞা দিতে জার্মান আদর্শবাদ, নবভাববাদ ইত্যাদি শব্দ উচ্চারণ করবেন। প্রসঙ্গত বলে রাখি, আপনার ওয়েব সাইট করার জন্য কিছু লেখা লাগবে। এ লেখাগুলা আপনি বিভিন্ন সংবাদপত্রের সাহিত্য পাতায় ছাপাতে পারেন। চিন্তার কারণ নেই, আপনি এক হাজার শব্দের লেখায় রেফারেন্স দিবেন শ খানেক, রেফারেন্সেই ৮০০ শব্দ হয়ে যাবে। কবিতা লেখা সবচেয়ে সহজ। কোন পত্রিকার প্রথম পাতা কুটিকুটি করে ছিড়ে একশত ভাগ করবেন। তারপর পাঁচ বছরের কোন শিশুকে দিয়ে এর কিছু টুকরা তুলবেন। প্রয়োজন অনুযায়ী টুকরা যোগ করে কবিতা বানাবেন। আরেকটা সহজ উপায় হচ্ছে গুগল ট্রান্সলেটর দিয়ে অনুবাদ করা। মূল লেখকের থেকে নিজের নাম বড় করে লিখবেন। এ পর্যায়ে একটু প্রথাবিরোধী হতে হবে। মাথার চুল হয় বড় করবেন বা ফেলে দিবেন। লুঙ্গি পড়তে পারেন। এমন কিছু করবেন যেটা আপনার মতো একটা মানুষের করার কথা না। নারী হয়ে আবার লুঙ্গি পড়তে যাবেন না। জাস্ট ইন কেইস। *** আপনি যদি এ পর্যায় পর্যন্ত এসেছেন, এর মানে বুদ্ধিজীবি হবার সব ধৈর্য আপনার আছে। এবার কিন্তু আপনার নিজেকে বুদ্ধিজীবি দাবী করার সময়। এবার আপনি পত্রিকায় ইন্টারভিউ দিবেন। ভুলে গেলে চলবে না, জার্মান দার্শনিক ইউরগেন হেবারমাস বলেছেন, জ্ঞান যদি উদ্ভিদ রাজ্য হয় কিছু সাংবাদিক তার আগাছা। আচ্ছা, এটা হেবারমাস বলেন নাই। আমার বানানো। কিন্তু কথা তো সত্য। আপনি যদি কিছু সাংবাদিককে প্রশ্ন করার সুযোগ দেন উনি আপনাকে এতো স্টুপিড কিছু জিজ্ঞেস করতে পারে যেটার উত্তর আপনার পক্ষেও দেয়া হয়ত সম্ভব হবে না। যেমন, উনি আপনাকে জিজ্ঞেস করে বসতে পারে মিশেল ফুকোর ব্যাপারে আপনার অনুভূতি কি? এ পরিস্হিতি থেকে বাঁচার উপায় হলো পাঁচ-ছয়টা প্রশ্ন সাংবাদিককে আগে থেকে দিয়ে দেয়া। উনি শুধু খুশি হবেন তা না, উনি এসব প্রশ্ন করার জন্য ওনার সম্পাদকের কাছে থেকে প্রচুর শাবাশীও পাবেন। কোথাও আটকে গেলে যিনি প্রশ্ন করেছেন তার প্রশ্নের শেষ দু-তিনটা শব্দ নিয়ে খেলবেন— যেমন, কেউ আপনাকে জিজ্ঞেস করল, স্মৃতি কি? আপনার উত্তর হবে: স্মরণ এবং বিস্মরণের দোলাচালে স্বপ্নের মরণ হচ্ছে স্মৃতি। কোন অর্থ দাঁড়ায় না কিন্তু জিনিষটা শুনতে মজার। চলবে। চলবে না শুধু দৌড়াবে। এরকম কিছু ইন্টারভিউ দেয়ার পর এখন আপনার দরকার একটা ফেসবুক গ্রুপ করে আপনার বুদ্ধিজীবিতা বাকীদের মধ্যে ছড়িয়ে দেয়া। কার্ল মার্কস বলেছেন বুদ্ধিজীবিরা হলো ইতিহাসের ইন্জিন। এই তো ধরতে পারলেন না। এটা মার্কসের কথা না। আমার বানানো।
অনেকে আমাকে ইনবক্স করে বলছেন ওনারা বুদ্ধিজীবি পরীক্ষায় অটোপাশ চান। এটা হারাম। হারাম। হারাম।
“মরাটা মারিয়া প্রমান করিল সে মরে নাই।” —— মবিন্দ্রনাথ ঠাকুর, স্পেন ফুটবল দলের শান্তিনিকেতন শাখার প্রধান।
বুদ্ধিজীবি পরীক্ষার প্রশ্নপত্র বুদ্ধিজীবি কে এটা পরখ করে দেখার জন্য নিম্নলিখিত প্রশ্নপত্র অনুযায়ী একটা পরীক্ষার ব্যাবস্থা করা যেতে পারে। সব প্রশ্নের মান সমান। পূর্ণমান ১০০ ১। দর্শন। ঈদের পরে আন্দোলন— আলব্যায়ার কামুর মিথ অফ সিসিফাসের আলোকে এই বাক্য ব্যাখা করুন। ২। রাস্ট্রবিজ্ঞান। সম্প্রতি হিরো আলম উগান্ডা নামে একটি গান গেয়ে সংবাদ শিরোনামে আসেন। পরে জানা যায় গানটি উগান্ডার নয়, তানজিনিয়ার। “শৃঙ্খল ছাড়া সর্বহারার হারানোর কিছু নেই, জয় করবার জন্য আছে সারা দুনিয়া”— কমিউনিস্ট মেনিফেস্টোর এ বক্তব্যের আলোকে দক্ষিন-দক্ষিন সম্পর্ক প্রতিষ্ঠায় এ গানের অবদানগুলো নিয়ে আলোচনা করুন। ৩। কুটনীতি আমরা জানি একজন বিখ্যাত পাচক নুডলস দিয়ে বাহারি সব খাদ্র প্রস্তুত করার জন্য বিখ্যাত।এদিকে আবার প্রাচ্যের অনেক দেশে নুডলসই প্রধান খাদ্য। নুডুলসের হালিমের মাধ্যমে চীনের সাম্প্রতিক বেল্ট এন্ড রোড ইনিশিয়েটিভ ব্যাখা করুন। ৪। জ্ঞানতত্ত্ব ‘ওরে চিটার। ওরে বাটপার।’ অনুমানমূলক পরিস্থিতি: আপনি নিজেকে দার্শনিক ভাবতে ভালবাসেন। সারাদিন সবাইকে বাঙলায় পড়াশোনা করতে বলেন। এসব কথাবার্তা আপনি পুরাপুরি বাংলায় বলতে পারেন না, মাঝে মাঝে ইংরেজী ঢুকায়ে দেন। আবার আপনা বাঙলা উচ্চরণ তো বাঙলার আম্মুকে আব্বু (মায়ের বাপ)। আর পড়ান একটা বিশ্ববিদ্যালয়ে যেখানে পড়াশোনার মাধ্যম ইংরেজী। হেলেনিস্ট কালের দার্শনিক ‘সংশয়ী এগরিপ্পা’র ট্রাইলেমার আলোকে ‘ওরে চিটার। ওরে বাটপার’ লাইন দুটি ব্যাখা করুন। ৫। মনোবিজ্ঞান সম্প্রতি একজন ইতালী প্রবাসী বাংলাদেশী ‘আই পাক ইউ দিস শিসটেম’ বলে বিখ্যাত হন। আব্রাহাম টেসারের সামাজিক মনোবিজ্ঞানের তত্ব অনুযায়ী আমাদের সহিংসতা সৃষ্টিতে জিনগত মেকাপের প্রভাব নিয়ে আলোচনা করুন।
একটা জিনিষ মনে রাখবেন—সত্য কিন্তু সর্বদা ধ্রুবতারার মতো না, ধ্রুবক না। সত্য বদলায়। এটা কোন কৌতুকও না। যেমন ধরেন মৃত্যু। পৃথিবীর সবচেয়ে বড় সত্য। কিন্তু সব মৃত্যু তো এক না। ডেথ ইন ভেনিস আর ডেথ ইন বানারশ একই জিনিষ না। এটা ভারতীয়-ইংরেজ ক্রিটিকাল থিয়রিস্ট হোমি কে ভাবা’র কথা। তো পরশু আমাদের সবার আলোচনার বিষয় ছিল দেশের প্রধান দার্শনিক কে এটা। গতকালের ব্যাস্ততা ছিল বুদ্ধিজীবিদের লিস্টের মতো একটা গুরুগম্ভীর বিষয় নিয়ে। ভাবছি এখন আর সন্তানের ক্ষুধা মেটাতে না পেরে বাবার আত্মহত্যা— এ ধরণের ছোটখাটো জিনিষ নিয়ে কথা বললে কারো ভাল লাগবে কিনা। কোন নাম, লিংক দিবো না। এভাবেই ওনাকে চিনেন— উনি একজন পিতা, যে সন্তানের প্রতি তার ভালবাসার দাম চুকিয়েছেন ওনার জীবন দিয়ে। আত্মহত্যা বলতে পারেন এটাকে বোঝার সুবিধার জন্য কিন্তু উনি আসলে পুজিঁবাদের হাতে খুন হওয়া একজন শহীদ। এ মৃত্যুর জন্য রাস্ট্রব্যাবস্হা সরারসরি দায়ী। এটা আওয়ামী লীগ-বিএনপির মামলা না। আজকে এই শহিদের পরিবারের উচিত সেই সব অর্থনীতিবিদদের বিরুদ্ধে হুকুমের আসামী করে মামলা করা যারা মানুষকে খালি একটা সংখ্যা মনে করেন, যারা হরদম জিডিপির গ্রোথের তসবিহ জপেন। যারা এই ফ্রি ফল পুজিবাদের দালাল। সব মৃত্যু এক না। সব খুনের আসামীও এক হয় না। কিন্তু এই অদ্ভুত হত্যার জন্য দেশের সব প্রাপ্তবয়স্ক নারী-পুরুষ দায়ী। মসজিদের ইমাম থেকে শুরু করে বুদ্ধিজীবিকুল—সবাই। আর এ হত্যা আমাদের জানায়ে গেল লড়াই-এর ময়দানে নিরন্তর হাজির থাকাটা সবার জন্য কত জরুরী। একজন বুদ্ধিজীবির জন্য তো বটেই। 
ঘৃণা লাল আবারও হবে রূপকথার রাজকন্যার শাড়ির আলোকিত পাড়, তরল আগুন হবে প্রেমিকার অশ্রুর সোনালী রূপক। শেষ হবে এইদিন এই মুদ্দাফরাশ নীলে অগোপন সাতার; তোমার দিন শেষ—গুনছি আমি। ক্ষয়ে যাওয়া এই শ্মশানে এই অবেলায় একলা তুমি, তুমি আর তোমার অগণন আঁধার; তোমার দিন শেষ—গুনছি আমি। 
এ জাতি ভোটপাগল জাতি। ইলেকশনে ভোট দিতে না পেরে সে এখন বুদ্ধিজীবি নির্বাচনে নেমে গেছে। কিন্তু নির্বাচন তো নির্বাচনই। কেয়ারটেকার সরকারের অভাব পুরন করে দিয়েছেন আজ পিনাকী ভট্টাচার্য, মাহবুব মোর্শেদ ও ব্রাত্য রাইসুর মতো বিশিষ্টজনেরা। সরকার যদি তার মরণখেলা না থামায় তাহলে আগামী ঈদে মিলাদুন্নবীর পরে কোন এক ঝড়ে সরকারের তখতে তাউস একেবারে উড়ে যাবে। ক্ষমতার মসনদ তচনচ করে দিবে সে মহারণ, সেই মহাপ্রলয়। এরকম একটা আশাতেই বুক বাঁধলেন বিএনপির নেতারা।
ওনার লেজ কিন্তু প্রায় কার্ল মার্ক্সের ওপর। স্ট্রাকচারালিস্ট বিড়াল মনে হচ্ছে। আমার ডেস্কের ছবি। 
ইদানিং এই কথাটা প্রায়ই শুনবেন— রাস্তায় আমরাই তো চিপসের প্যাকেট বা ময়লা ফেলি, শহর তো নোংরা থাকবে। সমস্যা তো আমরা। কথাটা মিথ্যা। কমলা থেকে কলম কেনা পর্যন্ত সবকিছুর জন্য আপনি রাস্ট্রকে কর/খাজনা দেন। এর টাকায় রাস্ট্রের ম্যানেজাররা (মন্ত্রী/ আমলা/ বিচারক/ সশস্ত্রবাহিনী) বেতন পায়। আর এদের চাকরীর মধ্যে একটা হলো আপনার চিপসের প্যাকেট সরানো। এই কাজটা হাল আমলে খুব বেশী হচ্ছে। রাস্ট্র তার দায়িত্ব আপনার ঘাড়ে পাচার করে দিতে চায়। শুধু তা না, আপনি কেন ‘আপনার কাজ’ ঠিকমত করেন না এটা নিয়ে উল্টা আপনারে শরমিন্দা বোধ করাইতে চায়। বা আপনি যদি তার কাজটা করে দেন তাহলে সে আপনাকে সাবাশীর ললিপপটা প্রদান করে। অনেক প্রতিষ্ঠান আবার ঢাকঢোল পিটায়ে রাস্তার ময়লা-আবর্জনা সাফ করে। ছবি তুলে। সবাইকে জানায়। জিনিষটার প্রাদুর্ভাব অনেক বেশি। এর প্রথম ভিকটিম হয় আপনার অধিকারবোধ। রাস্তার ময়লা সাফ করা আপনার কাজ না। আপনি এই কাজ প্রতিদিন করতে পারবেন না। এই কাজ সিটি করপোরেশনের। আপনি একবার এটা করা একটা প্রতিকী উদ্যোগ। এবং এটাতে কোন কিছু হয় না। রাস্তায় যেখানে সেখানে ময়লা ফেলা খারাপ। কিন্তু এর চেয়েও বড় ভয়ঙ্কর সব জিনিষ আছে যা আমাদের পানি, মাটি, হাওয়াকে তচনচ করে দিচ্ছে। এগুলার সমাধান আপনার হাতে নাই। যেমন— সুন্দরবনে বিদুৎ উৎপাদনের কারখানা, পাহাড় কাটা, জিএম খাদ্য ইত্যাদি। আপনি যখন একবার চিপসের প্যাকেটের খপ্পরে পড়বেন, আপনাকে কিন্তু রাস্ট্রের গোলামেরা বারবার বলবে— তুমি মিয়া রাস্তা ঝাড়ু দিস জীবনে মাত্র একবার, তুমি ক্যামনে আবার নদীগ্রাস নিয়া কথা বল? আমাদের নিজেদের ঠিক হতে হবে... এদিকে এটাও হয়। যেটাও ক্ষতিকর। আপনি চিপসের প্যাকেট ঠিক জায়গায় ফেলে নিজেকে কম দোষী ভাবেন। ভাবেন পরিবেশ নিয়া আপনার দায়িত্ব কেবল ময়লা সাফ করা আর সাইকেল চালানো। এটাও রাস্ট্রের জন্য খুব ফায়দার জিনিষ। সে আপনাকে আপনার ব্যাক্তিগত জীবনে আটকে ফেলতে পারছে। আপনি কিন্তু চিপসের প্যাকেট, ব্যক্তিগত কার্বন ফুটপ্রিন্ট ইত্যাদিতে আটকা পড়লেন। পরিবেশের সবচেয়ে বড় দুশমন হচ্ছে এ রাস্ট্রব্যাবস্হা যে পলিথিনের বিকল্প তৈরী হতে দেয় না। যে আপনার অর্গানিক খাওয়াকে জিএম খাদ্য দিয়ে বদলে ফেলছে। এর ধব্বংস চাই। দ্রুত। এটা না হওয়া পর্যন্ত চিপসই খেয়েন না। 
হাল আমলে অনেক হুজুর/ মাওলানা পাবেন যারা মেয়েদের ব্লাউজের হাতা বা ক্লিভেজের গভীরতা নিয়ে অনেক চিন্তিত। এটা একসময় এরকম ছিল না: ইমাম সুফিয়ান আল সাওরির কাছে একবার এক দর্জি এসে জিজ্ঞেস করল: আমি সুলতানের কাপড় সেলাই করি। আমি কি এই জালিমশাহীর একজন সমর্থক? সুফিয়ান জবাব দিলেন: আপনি নিজেই তো একজন জালিম। আর জালিমশাহীর সমর্থক হচ্ছে তারা যারা আপনাকে সুঁই-সুতা বিক্রী করে। সমাজ যখন শোষণ-বন্চনা আর বৈষম্যে প্লাবিত লড়াই, মুক্তি এগুলো ছাড়া অন্য কিছুর আলাপ গৌন হয়ে যায়। ব্লাউজের আলাপ যদি করতেই হয়, যারা টাকার অভাবে ছেড়া ব্লাউজ পড়তেছে, হুজুর আসেন তাদের নিয়ে আলাপ করি। — ইমাম সুফিয়ানের নামের বানান ঠিক করলাম। ওনার উদ্ধৃতি ইংরেজী উৎস থেকে অনূ্বাদ করা হয়েছে।
আমার ডেইলি স্টারের চাকরীর শুরুর দিকে কথা। (সম্ভবত শিল্পকলায়) কঠিন এক আলোচনা সভা। বিষয় নরওয়ের নাট্যকার হেনরিক ইবসেনের শিল্প দর্শন। দেশের সব জাঁদরেল বুদ্ধিজীবিরা ইবসেনের নোরা, নারীমু্ক্তি, ডলস হাউস, হোয়েন উই ডেড অ্যাওয়েকন, জীবনঘনিষ্টতা ইত্যাদি নিয়ে জ্বালাময়ী সব কথাবার্তা বলে গেলেন। এরপর আসলেন মন্ত্রী। উনি বলা শুরু করলেন ইবনে সিনা নিয়ে কথা বলা। আলোচনার বিষয় কিন্তু ইবসেন আর ওনার নাটক। উনি পুরা আলাপ চালাইলেন ইবনে সিনা নিয়া। আর মন্ত্রীর এই বক্তৃতা দেশের বুদ্ধিজীবি, চিন্তক, দার্শনিক ইত্যাদি শুনলেন গম্ভীর হাসি নিয়ে। শিল্পকলার স্টেজ পরিণত হলো একটা নাটকের রঙ্গমঞ্চে, যার প্রধাণ অভিনেতা আমরা সবাই। পরের দিনের পত্রিকা মন্ত্রীর বরাতে আমাদের জানালো ইবসেনের জীবনঘনিষ্টতা থেকে আমাদের শিক্ষা নিয়ে নারী মুক্তির আলো ঘরে ঘরে জ্বালাতে হবে। আমার মতো যারা ভাবেন বাংলাদেশ পোস্ট ট্রুথ ওয়ার্ল্ডে ঢুকে পড়ছে, তাদের নিয়ে আর হাইসেন না প্লীজ।
ভায়রা ভাই কিভাবে দার্শনিক হলেন জাতীয় বুদ্ধিজীবি দেখা কমিটির প্রধান জনাব যাযাবর মাসুদ দরদর করে ঘামছেন। ওনার রুমে এসি ১৬ তে দেয়া। ১৬ পাওয়ারফুল। তিনি দু’বার চেক করেছেন। তৃতীয়বার আর করলেন না, কারণ এভাবে কেন ঘামছেন উনি নিজে তা বেশ ভালমত জানেন। কমিটির জরুরী সভা ডাকতে হবে। মন্ত্রী নিজে ফোন করেছেন, ওনার ভায়রা ভাইকে বুদ্ধিজীবি ঘোষণা দিতে হবে। ব্যাপারটা মন্ত্রী সরাসরি বলেন নাই, খালি বলেছেন —“সামনে তো দেখি কবি দেখা কমিটির নির্বাচন, মাসুদ সাহেব। এদিকে আমার ভায়রা ভাই নেপাল থেকে পিএইচডি করল। ইয়ে আপনাদের নেক্সট মিটিং কবে?” এখানে নতুন বুদ্ধিজীবি নির্বাচন করা যাচ্ছে না। কারণ পুরানো বুদ্ধিজীবি মারা না গেলে নতুন কাউকে বুদ্ধিজীবী বানানো যাবে না। এটা কিছুটা দালাই লামা নির্বাচনের মতো। এর মধ্যে নিয়ম ভেঙ্গে পিনাকী ও রাইসু বুদ্ধিজীবিতে পরিণত হয়েছেন। ফলে, দেশে নতুন বুদ্ধিজীবির ওভারফ্লো হচ্ছে রীতিমতা। যাযাবর মাসুদ সাহেবের জন্য তাই কবি দেখা কমিটির প্রাধান হওয়াটা অনেক বড় একটা ব্যাপার। কবি হওয়া বুদ্ধিজীবি হওয়ার মতো না। কবি হতে হলে কিছু হওয়া লাগে না। কবি দেখা কমিটির প্রধান মহাকবি চেংটু শাহ সারাদিন কিছুই করতেন না। হুদাই কিছু ফেসবুক স্ট্যটাস দিয়ে এরে ওরে খোঁচাইতেন এবং জাতিকে বিনোদিত করতেন। বাঙালী যখন ওনার ফাও স্ট্যটাস নিয়ে জ্ঞানগর্ভ আলোচলনায় ব্যাস্ত, জনাব চেংটু তখন একটা কাগজে কয়েক ফোটা দুধ আর এডিবেল রঙ গুলিয়ে ওনার বিড়ালকে খেতে দিতেন। বিড়ালের চাটাচাটির পর যা থাকত তার ছবি তিনি বাহারী নাম দিয়ে ফেসবুকে আপলোড দিতেন। দাম রাখতেন কয়েক লাখ টাকা। বাঙালী আবার প্রবল পরাক্রমে ছবির নন্দনতত্ত্ব নিয়ে কথা বলা শুরু করত। এক ক্রিটিক তো বিড়ালের চাটাচাটির মধ্যে ওয়াসিলি ক্যান্ডিনিসকির প্রভাবও পেয়েছেন। মহাকবি চেংটু শাহের সব কবিতা দুই লাইনের। জনাব যাযাবর মাসুদ তেমন একটি কবিতা, ‘বিস্মরণরে সন্তরণ’, মনে করলেন: নদীর ধারে গিয়েছিলুম বেড়াতে সেথায় গিয়ে দেখি এতলা এতলা প্যাক। মাসুদ সাহেব নিজেই এ কবিতার একটি সমালোচনা লিখেছিলেন। এখানে মহাকবি কিভাবে এলিট কাব্যভবনা থেকে বের হয়ে সাব অল্টার্ন হতে চাছেন তা নিয়ে প্রায় তিন হাজার শব্দের একটা লেখা। গুগল করে ম্যাক্স ভেবার আর হবারমাসের কোট নিয়ে নিয়েছিলেন কয়েকটা। আর গায়ত্রী স্পিভাকের একটা রেফারেন্স ফরহাদ মাজহার থেকে নেয়া। উনি তো এখন বিএনপি করেন। বিএনপি জিনিষটাই তো সাবঅল্টার্ন। চেংটু শাহের মৃত্যু জাতির জন্য এক অপূরণীয় ক্ষতি। মন্ত্রী থেকে শুরু করে প্রায় সবাই বিবৃতিতে এটাই বলেছেন। ওনার কবি দেখা কমিটির পোস্টটা এখন খালি। মাসুদ সাহেবের নজর সেদিকে। মন্ত্রীও এটা জানেন। *** মাসুদ সাহেব খুব খুশি হলেন মন্ত্রীর ভায়রা ভাই যখন মিটিংএ সময়মত আসলেন। মাসুদ সাহেব খুব মধু মেখে ওনাকে বললেন, স্যার, অভিনন্দন। আপনি তো মাত্র পিএইচডি করলেন। কি বিষয়ে করলেন স্যার? ভায়রা ভাই জানালেন ওনার পিএইচডির বিষয় ছিল কলা ভবনে গাধার চাষ। মাসুদ সাহেব একটু দমে গেলেন। পরক্ষণেই তার মনে হলো উনি নিজে যদি বাথটাবে ব্যাঙের প্রজনন নিয়ে ডক্টরেট করে থাকেন, কলা ভবনে গাধার খোঁজ পাওয়া কোন কঠিন কোন বিষয় না। উনি ভায়রা ভাইকে বললেন— অসাধারণ, স্যার! মুশকিল হচ্ছে আমাদের বুদ্ধিজীবী পোস্ট টা খালি নাই। দার্শনিক আছে। আপনি দূরে দেখেন কেমন? মানে দর্শন করেন কেমন? ভায়রা ভাই চশমাটা খুলে চোখ কুচকে জানালেন তিনি ভালই দেখেন। মাসুদ সাহেব একটু দূরে গিয়ে ভায়রা ভাইকে চশমা খুলতে বলে নিজের দুটো আঙ্গুল তুলে জিজ্ঞেস করলেন, বলেন তো স্যার আমার হাতে কয়টা আঙ্গুল? ভায়রা ভাই বললেন, আপনার হাতে তো দশটা আঙ্গুলই আছে মনে হচ্ছে। মাসুদ সাহেব বললেন, না মানে আমি জানতে চাচ্ছিলাম আমি যে দুটো আঙ্গুল তুলেছি এটা কি আপনি দেখেছেন? কিন্তু আপনি তো এটা বলেন নাই, ভায়রা ভাইয়ের কন্ঠে বিরক্তির ছাপ। আচ্ছা ঠিক আছে। মার্কসকে আপনি কিভাবে দেখেন? ওই যে যার স্ত্রীর অনেক জুতা ছিল? ভায়রা ভাইয়ের গলায় বিস্ময়। না, না, না। সেটা তো মার্কোস। অসুবিধা নাই। এটা করি— একটা গাছের ডালে তিনটা পাখি ছিল। আমি যদি গুলি করে একটা পাখি মেরে ফেলি তাহলে কয়টা পাখি থাকবে? তিনটা পাখিই থাকবে। একটা মরে পরে থাকবে, বাকী দুটা থাকবে অন্য কোথাও। মরা পাখি তো পাখিই তো না কি? আবার আপনি যদি আপনার আঙ্গুলের মতো পৃথিবীর সব পাখির সংখ্যা... মাসুদ সাহেব আর আগাতে দিলেন না— বটে, বটে, স্যার। আপনার মধ্যে ক্রিটাকাল চিন্তা আছে। আমি মুদ্ধ। সেদিন থেকে ভায়রা ভাই একজন দার্শনিক। 
ঘুম আসছিল না দেখে ভেড়া গুনছিলাম। একসময় ভেড়া গোনা শেষ হল। এখন রাখালের সাথে বাংলাদেশে বুদ্ধিজীবি কারা এটা নিয়ে ডিসকোর্স করছি।
খ্যাক দিয়ে কক খাওয়ার উপাখ্যান বাংলাদেশ দুনিয়ার প্রথম এবং (আপাতত) একমাত্র অ্যাবসার্ড দেশ। গতকাল রাতে একটা ভিডিও দেখলাম। দেশের একমাত্র দার্শনিক ওনার বিজ্ঞ মত দিলেন দেশের শিক্ষাব্যাবস্হা নিয়ে। ওনার কথা হচ্ছে শিক্ষার মাধ্যম হতে হবে মাতৃভাষায়। মানে মূলত বাঙলায়। তো উনি বুঝাচ্ছেন যে এটা কত দরকার। কত জরুরী। কিন্তু বাঙলা কত দরকার আমাদের জীবনে এটা উনি বাঙলায় বলতে পারছেন না। বাঙলার গুণকীর্তন করতে গিয়ে উনি প্রতি লাইনে তিন চারটা ইংরেজী শব্দের শব্দ ঢুকাচ্ছেন। অদ্ভুত খিচুড়ী পাকাচ্ছেন। ওনার বাঙলা আবার চাটগাইয়া উচ্চারণে প্লাবিত। টইটুম্বুর। পুরা চাদে গিয়ে ছাদ দেখা বা খ্যাক দিয়ে কক খাওয়া টাইপ। কাল রাতেই আমার মনে হলো স্যামুয়েল বেকেট রুহানীভাবে বাংলাদেশের নাগরিক। আমরা সবাই গডো।
ছায়ানটের উচিত হিরো আলমকে আজীবন মাসিক ভাতা দেয়া যাতে উনি কখনও রবীন্দ্রসঙ্গীত না গান।
পাঁচজন আধুনিক দার্শনিক। তাঁদের কাজ। এবং ওনাদের যারা প্রভাবিত করেছেন। ১। জন লক। চৈতন্য। ফ্রান্সিস বেকন। ২। ইবনে সিনা। যুক্তি ও দর্শন এবং কালাম । অ্যারিস্টটল। ৩। দেকার্ত। করজিটো, এরগো সাম। প্লেটো। ৪। কার্ল মার্কস। উদ্বৃত্ত মূল্য। হেগেল ও ফয়েরবাখ। ৫। খালেদা জিয়া। ঈদের পরের আন্দোলন। ডা: জাফরউল্লাহ
মজা করার জন্য বলছি না। হাডুডু খেলার মধ্যে শক্তি আছে। আছে কৌশল, রণনীতি আর গতির এক অলৌকিক হোলিখেলা। এরকম একটা জিনিষ বাদ দিয়া বাঙ্গালী ক্রিকেটের মতো একটা বিভৎস, কদর্য জিনিষ খেলে কিভাবে? এ কোন ঔপনিবেশিক গোলকধাঁধা যার মধ্যে আমরা ঘুরছি? এর শেষ কোথায়?
বিএনপি, তারেক রহমান— এইসব যখন আমরা প্রায় ভুলতে বসছিলাম তখন কেউ একজন ডা: জাফরউল্লাহ-র সাথে বেয়াদবী করে বসল।
কার্ল মার্কস বলছেন ধর্ম হচ্ছে এক ধরণের গাঁজা। এদিকে অনেক মার্কসবাদী ধর্ম মানে না কিন্তু গাঁজা খায়। এটা কেমন আয়রনি।
একটা ঔষধের কোম্পানী মাথা ব্যাথার ঔষধ বিক্রীর বিজ্ঞাপণ দেয়া শুরু করল। দুনিয়ার সব দেশে একসাথে এটা দেয়া হবে। তাই এমন একটা কিছুর ব্যাবস্থা করা হল যার জন্য কোন ভাষা ব্যাবহারের দরকার হবে না: তিনটা ছবি পাশাপাশি দেয়া। প্রথমটাতে একজন মাথা ব্যাথায় অনেক কষ্ট পাচ্ছেন। দ্বিতীয় ছবিতে কষ্টে থাকা মানুষটা ঔষধটা খাচ্ছেন। তৃতীয় ছবিতে উনি হাসিমুখে ক্যামেরার দিকে তাকিয়ে আছেন। মানে ব্যাথা আর নাই। বিজ্ঞাপণ দেয়ার সাথে সাথে পৃথিবীর প্রায় তিনভাগের একভাগ দেশে ঔষধটার বিক্রী বন্ধ হয়ে গেল। বন্ধ মানে বন্ধ। প্রশ্ন হচ্ছে এটা কেন হল?
আমি যখন ছোট ছিলাম তখন আব্বা-আম্মা বলতো—বাবা সাবধানে থাকবা। দেইখো আবার লোকজন তোমাকে ইনফ্লুয়েন্স করতে চেষ্টা করবে। সেই সময়ে ইনফ্লুয়েন্সাররা  আসতো হাতে একটা সিগারেটের মতো কিছু নিয়া, আর বলতো— একটা টান দে জোরে, প্রথম প্রথম দেখবি মাথা ঘুরাবে। পরে মজাই মজাই। এখনও ইন্স্টাগ্রামে কিছু ইনফ্লুয়েন্সাররা এসবই বেইচা খায়। কিন্তু পান-বিড়ি-গান্জা বড্ড সেকেলে হয়ে গেছে। ওনারা এই যুগে বেচেন মেকআপ, শাড়ী, লিপস্টিক, ফোন, কোন টিভি সিরিজ ইত্যাদি। একভাবে চিন্তা করলে এগুলাই ২০২১ সালের পান-বিড়ি-গান্জা। এগুলাই এই সময়ের মাদকদ্রব্য।
ফ্রয়েড আবার পড়া খুব জরুরী। একটু আগে তোলা। ছবিতে আরো আছে একটা সাদা-কালো কিফিয়া।
ইতালী ইদানিং অ্যাটাকিং ফুটবল খেলতাছে এটা কি কেয়ামতের একটা আলামত?
কামু আমার কাছে দুনিয়ার সবচেয়ে সেরা ঔপন্যাসিক। মারামারি করতে রাজী এ’জন্য। ছবি বাসায় তোলা।
ডোনাল্ড ট্রাম্পের মতো দেখতে একজন পাকিস্তানে কুলফি বিক্রী করছেন। ভিডিওটা আসল।
অ্যান ইন্সপেক্টর কলস্ স্কুল ইন্সপেক্টর হাবিবুর রহমান গেছেন স্কুল পরিদর্শনে। ক্লাশ এইটের একটা ক্লাশে ঢুকলেন। শেকসপীয়রের ‘টেম্পেস্ট’ পড়ানো শেষ হয়ে গেছে। গর্বিত শিক্ষক জানালেন উনি পুরা অরিজিনাল বইটাই পড়াইছেন ভালমত। আজ পরীক্ষা। হাবিব সাহেব নস্টালজিক হয়ে গেলেন। উনি নিজেও ইংরেজী সাহিত্যের ছাত্র ছিলেন। টেম্পেস্টে ক্যালিবান যে প্রসপেরোর মেয়ে মিরিন্ডাকে রেইপ করার চেষ্টা করে এটা ওনার মনে পড়ল। আহারে পোস্ট-কলোনিয়াল থিয়রী! উনি ক্লাশের প্রথম বেন্চে বসা ছাত্রটাকে জিজ্ঞেস করলেন, “মিরিন্ডাকে রেইপ করার চেষ্টা কে করছে?” সে কাঁপতে কাঁপতে বলল, “স্যার, আমি না। আমি এ ক্লাশে সবসময় প্রথম হই। আমার মোবাইল পর্যন্ত নাই, স্যার। আমি টিভি দেখি খালি খাবার সময়। রেইপ কেমনে করব?” ইংরেজীর শিক্ষকও হাসিমুখ বললেন, ও ঠিকই বলছে। একে একে সব ছাত্র মিরিন্ডাকে রেইপ করার চেষ্ঠার কথা অস্বীকার করল। শেষের দিকে এক ছাত্র বলল মিরিন্ডা নামটা শুনে খ্রিস্টান মনে হচ্ছে। এই গ্রামে তো কোন খ্রিস্টানই নাই। মাইল দশেক দূরে একটা খ্রিস্টান পাড়া আছে। ইনস্পেকটর স্যার চাইলে সে ওখানে খোঁজ নিতে পারে। ইংরেজীর শিক্ষক তখন হাবিব সাহেবের কানে কানে ফিসফিস করে বললেন, স্যার, এভাবে হবে না। থানায় খোঁজ নিলে ভাল হয়। ওসি সাহেব আমার ভাযরা ভাইয়ের একেবারে ন্যাংটা কালের ফ্রেন্ড আরকি। আমি সব ব্যাবস্থা করে দিব। হাবিব সাহেব রেগে-মেগে ঢুকলেন হেডমাস্টারের রুমে। উনি হাবিব সাহেবকে প্রথমে জিজ্ঞেস করলেন মিরিন্ডা কিভাবে তার আত্মীয় হয়। উত্তর না পেয়ে হেডস্যার বললেন, দেখেন আজকালকার মেয়েরা যেসব কাপড়-চোপড়... সাথে উনি যোগ করলেন, তবে রেইপের মতো জঘণ্য কাজ ওনার স্কুলের কারো পক্ষে করা সম্ভব না। আর ক্লাশ এইটের একটা ছেলের বয়সই বা কতো যে রেইপ করবে। পাশের একটা স্কুলের এমপিএ চলে গেছে। এ ধরণের গুজব ছড়ানো তাদের পক্ষে সম্ভব। হাবিব সাহেব তখন পুরাপুরি শিহরিত। উনি শিক্ষার মান কতো খারাপ হয়ে গেছে এটা জানাতে মন্ত্রণালয়ের একজন বড়কর্তার সাথে দেখা করলেন। বড়কর্তা সব শুনেটুনে বললেন, হাবিব, মন খারাপ কইরো না। এইটা আমাদের সমাজের অবক্ষয়ের একটা ছাপ। চিন্তা কর, আমি বিয়ে করি ৩০ বছর বয়সে। তার আগে তোমার ভাবীরে পর্যন্ত আমি ঠিকমত দেখি নাই। আর এরা ক্লাশ এইটে রেইপ করতে চায়! কি অবস্হা। একথা শুনে হাবিব সাহেব হুহু করে কাঁদতে থাকলেন। বড়কর্তা আবেগাপ্লুত হয়ে হাবিব সাহেবকে জড়িয়ে ধরে বললেন, হাবিব, আমারে তুমি কয়েকটা দিন সময় দাও। সব ঠিক হয়ে যাবে। আমি মন্ত্রীর সাথে কথা বইলা টিকটিক বন্ধ করার ব্যাবস্থা করতাছি। খুব দ্রুত। আহা, আর কাইন্দো না তো। টাইটেল টা জে বি প্রিস্টলি-র An Inspector Calls থেকে নেয়া। ক্ষমা চেয়ে নিচ্ছি ওনার কাছে থেকে। 
খালেদা জিয়া গাছে পরিণত হইছেন। ওনার আর অক্সিজেন লাগে না। বাংলাদেশের গাছবলদ সাংবাদিকতা। ইন্টারনেটে পেলাম।
আজকে এক ভাই বললেন বাংলাদেশের সব হিন্দুদের মাইরা ফেলতে হবে। আমি জিজ্ঞেস করলাম, তো শিয়াদের ব্যাপারে আপনার কি সিদ্ধান্ত? ওনার কথা শিয়াদেরও মেরে ফেলতে হবে। আমি জিগাইলাম, কিছু ছুন্নী মুসলিম তো মাজারে গিয়ে দোয়া পড়ে। মিলাদ করে। পীরের কাছে দোয়া চায়— এদের ব্যাপারে আপনার খেয়াল কি? উনি দেখলাম টেনশনে পড়ে গেছেন। উনি চিৎকার করে উঠলেন, বিদাত! কাফের! আমি পরিস্হিতিতি একটু হাল্কা করতে চাইলাম। বললাম, এমনে সবাইরে মাইরা ফালাইলে আপনি তো বিয়া করার জন্য বউ পাইবেন না মিয়া। ওনার চোখ জ্বলজ্বল করতেছিল। মনে হয় উনি দুনিয়া খালি করার আগে বিয়া করবেন না। তখন আমার অন্য একটা জিনিষ খেয়াল হইল, বললাম, দেখেন আপনি যে একটু আগে আপনার মায়ের কাছে দোয়া চাইছেন পরীক্ষার জন্য এটাতেও কিন্তু শক্ত গুনা হইতে পারে। ওনার চোখ বড় বড় হয়া গেল— ক্যামনে? ক্যামনে? আমি এইবার ওনার উপর দিয়া ট্যাঙ্ক চালায়ে দিলাম— আপনার মত অনুযায়ী পীরের কাছে দোয়া চাওয়া যাবে না। সরাসরি আল্লাহর কাছে চাইতে হবে। কিন্তু একটু আগে আপনি তো আপনার আম্মারে পীর বানাইলেন। খালাম্মারে বললেন সামনে আপনার পরীক্ষা উনি যাতে আপনারে দোয়া করে। উনি বললেন, হ্যা, তাই তো! আমি ওনারে কইলাম ওনার উচিত বাকীদের মেরে ফেলার আগে নিজেরে নিজে মাইরা ফেলা। পরে ভূত হইয়া হিন্দু, খ্রীস্টান এদের ভয় দেখানোর ট্রাই করতে পারেন। শুইনা উনি একটা মিষ্টি হাসি দিলেন। শেষ খবর পাওয়া পর্যন্ত ভাই মোটামুটি জড় পদার্থের মতো বইসা পদার্থবিজ্ঞান পড়তাছেন। সামনে পরীক্ষা। মাথা পরিস্কার। সুস্হ আছেন।
“এমন দেশটি কোথাও খুঁজে পাবে নাকো তুমি”— এই গানটা কি sarcasm, নাকি এর লেখক কখনও বিদেশে যানটান নাই।
এতদিন Tab, Laptop ব্যাবহার করছি। প্রায় ছয় বছর পর PC-র সামনে বসলাম। মনে হইতেছে নানীর বান্ধবীর সাথে প্রেম করতেছি। অদ্ভুত।
বর্তমান সরকারের উচিত একজন দক্ষ নেতাকে বিএনপির মহাসচিব হিসাবে নিয়োগ দেয়া।
আদাবাতে বা শত্রুতা দূরীকরণে ইসলামের ইতিহাসে রেলের জমির ভূমিকা ব্যাখা কর।
লেনিনের ‘রাস্ট্র ও বিপ্লব’ বইটা সব রাজনৈতিক দলে অবশ্যপাঠ্য করা উচিত। আওয়ামী লীগ, বিএনপি, জাতীয় পার্টি, সিপিবি, জাসদ, বাসদ, অসৎ— সবার জন্য।
ইংল্যান্ড ফুটবল টিম হইলো বড়লোকের বাংলাদেশ। অনেক আওয়াজ দেয়।কিন্তু কখনও কাপ জিতে-টিতে না।
ডেইলি স্টারে তোলা। আমার ডেইলি স্টারে তখন বয়স আনুমানিক তিন মাস।
পাকিস্তানের করাচীতে এক লোক অফিস থেকে ছুটি চাইছে ওনার ষাঁড়ের সাথে সময় কাটানোর জন্য।  
এই ভাস্কর্যটা অর্থ মন্ত্রণালয়ের সামনে রাখার জোর দাবী জানাচ্ছি। কারণ: ১। এখানে দুই হাতে থালা অর্থনীতির প্রতীক। খোলা হাত সরকারের। সরকার এক হাতে নেয় আরেক হাতে দেয়। ২। ভাস্কর্যটির মানুষটি আর্জেন্টিনা ফুটবল দলের জার্সি পরিহিত। আমরা জানি আর্জেন্টিনা ফুটবল দল অনেক বছর বিশ্বকাপ জিতে না। কিন্তু এ দলের সমর্থকরা মন খারাপ করে না। তারা লেগে থাকে। লেগে থাকলে বাংলাদেশ দ্রুত উন্নত দেশে হয়ে যাবে। ৩। লোকটা পুরুষ মানুষ কিন্তু ঠোঁটে পরে আছে লিপস্টিক। এখান থেকে আমরা মিশ্র অর্থনীতির শিক্ষা নিতে পারি। ভাস্কর্যটি আমাদের বলছে যে লাগামহীন পুঁজিবাদ খারাপ। ৪। লোকটির ঠোঁটে লিপস্টিক আমাদের নারীর ক্ষমতায়ণের কথাও বলে। আরও বলে যে পুরুষের জীবনে উন্নতির জন্য নারীর ভালবাসা অপরিহার্য। সোশ্যাল কোহিশন ছাড়া কোন দেশ আগাতে পারে না। ৫। লোকটার একটা হাল্কা ভুড়িও আছে যা আমাদের সমাজে প্রাচুর্য্যের ইংগিত দেয়। ৬। সর্বশেষে তার পায়ে জুতা আমাদের স্বচ্ছলতার বার্তা বহন করে। দেশ এগিয়ে যাচ্ছে, মানুষ এখন জুতা পড়তে পারে। 
সকালে একটা অদ্ভুত সুন্দর বিপ্লবী গান শুনলাম-দেখলাম গানটা বাঙলায়। ভিডিওতে ঢাকা। সিপিবির মিছিল। মন ভালো করা গান। তারপর হল সন্দেহ। এরকম একটা গান বাংলাদেশী বুদ্ধিহীন, অপদার্থ কমিউনিস্টদের পক্ষে বাঁধা কিভাবে সম্ভব! একটু খোঁজ নিতেই বের হল— গানটা কলকাতার কারো লেখা। গানটা কলকাতার। সিপিএমের। বাংলাদেশের কোন খবিশ স্রেফ মেরে দিয়েছে গানটা। এটা আবার কেমন আন্তর্জাতিকতাবাদ?
সংসদ সদস্যের সংখ্যা তিনশত থেকে ১০ লাখ করলে বাসদ থেকেও একজন এমপি হতে পারবে।
ওসামা বিন লাদেন কমিউনিস্ট হলে ওনার দলের নাম হতো লাল কায়েদা ।
কমিউনিজমের সাথে ইসলামের মিল অনেক। — কমিউনিজমে সুন্নী-শিয়া আছে: মস্কো ও পিকিংপন্হী। —বিভিন্ন মাযহাব আছে: স্ট্যালীনপন্হী, ট্রটসকিবাদী, হোজ্জাপন্হী, মাওবাদী ইত্যাদি। — কমিউনিস্টদের ঐশী গ্রন্হও আছে। — কমিউনিস্টরাও হাদিসের মতো মার্কস, লেনিনের বই থেকে কোট করে। এর ব্যাখা, পূবাপর সমন্ধ (শানে নজুল) ইত্যাদি নিয়ে আজাইরা বিতর্ক করে। — কমিউনিজমে আহমদীয়া ও দ্রুজরা আছে। যেমন: ইউরো কমিউনিজম, ফেবিয়ান সোশেলিজম ও লিবারেশন থিওলজি। — ইমামও আছে: লিও শাও চি, লিন পিন, দেং জিয়াও পিং, আনবার হোজ্জা, প্রচন্ড। — দেশী ভার্সানও আছে: জাসদ, বাসদ। — টুপি লম্বা না গোল এ রকম বিতর্কও আছে: বিপ্লবের স্তর কি/ দেশের অর্থনীতি কি সামন্ততান্ত্রিক নাকি পুঁজিবাদ নাকি আধা-সামন্ততান্ত্রিক। বিপ্লবী গণতান্ত্রিক নাকি গনতান্ত্রিক বিপ্লবী। — আল কায়েদা, দায়েশ/ আইসিস এসবও আছে: নাম না বলি। —(এডিট করে যোগ করলাম) মুরতাদও আছে: সামাজিক সাম্রাজ্যবাদী। — সর্বশেষ মিল শুধু বাংলাদেশে। ইসলামিস্ট আর কমিউনিস্ট— এ দুই পক্ষ বাংলাদেশে কখনই ক্ষমতায় যেতে পারবে বলে মনে হয় না।
বাংলাদেশ সরকারের উচিত কানাডার টরেন্টোকে বাংলাদেশের একটা উপজেলা হিসেবে স্বীকৃতি দেয়া।
জাহাঙ্গীরনগর বিশ্ববিদ্যালয়ে নতুন একটা হল বানানোর কাজ করতে গিয়ে শাহের আলী নামের এক শ্রমিক মারা গেছেন। হলটা শাহের আলীর নামে রাখেন। দাবী তুলেন।
কিছু আমলা যখন আত্মজীবনী লেখে তখন সেটা হয় ‘শয়তানের লেখা ফেরেশতার আত্মজীবনী’
