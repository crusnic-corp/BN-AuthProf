নারীরা- এই ছবি দেখে জেনে নিন কিভাবে পর্দা করবেন। খবরদার, কাউকে ভুলেও খামচি দিবেন না, দেশে আইন কিন্ত পছোন্ড কড়া!
আবরার ফাহাদের বাবা তাঁর জানাজার দিন বলেছিলেন তিনি আওয়ামী লিগ করেন এবং তিনি মাননীয় প্রধানমন্ত্রীর কাছে তার ছেলে হত্যার বিচার চান। সাংবাদিক রোজিনার জন্য মতিউর রহমান না হোক, নিদেনপক্ষে আনিসুল হক যদি প্রধানমন্ত্রীর সাহায্য চান আশা করি প্রধানমন্ত্রী নিরাশ করবেন না। সাংবাদিক ভাই-বন্ধুরা, এতো সহজে আপনারা ভেঙ্গে পড়বেন না- মাননীয় প্রধানমন্ত্রী কিছু না কিছু করবেন। বরং জিয়াউর রহমানের সাথে খালেদা জিয়ার বিয়ের কাবিন যে নকল ছিল এটা নিয়ে একটা সুন্দর রিপোর্ট তৈরি করেন। 
জিয়াউদ্দিন সর্দার বলছিলেন- আপনার প্রতিটা বাচ্চা আর কিছু না পারুক, জীবন থেকে দুই বছরের ঘুম নিয়ে নিবে। ভদ্রলোকে অন্য যে ব্যাপারে যাই বলুন- এই এক কথা কিন্ত চরম সইত্য! আপনি একটা কিছু পড়বেন, শিখবেন, লিখবেন- আপনার বাচ্চারা একাধারে আপনার কো-অথর, কো লার্নার। আপনার শেখার গতি যেন সব সময় নীচের দিকে থাকে এটা তারা নিশ্চিত করবে। আপনি অপেক্ষা করবেন- কোন সময় এরা ঘুমাবে ? অথবা বড়দের ঘুম ছোটদের মধ্যে ট্রান্সফার করার কি টেকনোলজি এমাজনে আসলো ? এরপর একদিন বৃষ্টির দিন আপনি পার্কে গেলেন- গিয়ে দেখলেন সুন্দর রোদ উঠেছে, দুইজনই ঘুম দিয়েছে- আপনার মনে হবে এ তো অবিশ্বাস্য নীরবতা ! আমরা পার্কে হাঁটছি কোন চিৎকার শব্দ ছাড়াই ! অথবা একদিন দুপুরে আপনি টানা পঞ্চাশ পাতা পড়ে ফেললেন। কেউ আপনাকে ডাকল না। আপনি নিজেকে চিমটি কাটবেন- যা পড়লাম এটা কি আমিই পড়লাম। পরদিন ঘুম থেকে উঠে আবার আপনি চেক করবেন এরকম কোন লেখক কি আসলেই আছে কিনা! বাসায় ঢুকার পাঁচ মিনিট আগে তারা সজাগ হবে- একসাথে ক্ষুধা তৃষ্ণায় চিৎকার চেঁচামেচি করবে। আপনি বুঝতে পারবেন, না- সব ঠিক আছে। আপনার কোন ক্ষতি হয়নি। সব আগের মতোই ঠিকঠাক আছে। যারা একে একে দুই-তিন-চার বিয়ে করতে চান, টেস্ট কেস হিসেবে দুই তিন, চারটা বাচ্চা নিয়ে দেখেন। এরপর ধীরে ধীরে এটাকে গুণ করলেন চার জন স্ত্রীর সন্তান দিয়ে। সম্ভাবনা আছে- প্রথম দুই বাচ্চার পরেই আপনি বুঝতে পারবেন- ফিলিস্তিন বা সিরিয়া দূরের কোন জায়গা না! আপনার দাদা-দাদী, নানা-নানী যাদের সাত-আটটা সন্তান ছিলো, তাদের বিষয়ে মনে গোপন একটা সন্দেহ থেকে যাবে- এরা মুসা বা নূহ নবীর উম্মত ছিলেন না তো ! মেয়ে ডাকছে-আপাতত লেখাটা এখানেই শেষ হলো।
কনফ্লিক্টে দুইটা অসমান প্রতিপক্ষের মধ্যে কোনদিন আলাপ আলোচনা হইতে পারে না। পাকিস্তানে যদি নিউক্লিয়ার বোমা না থাকতো- ভারতের সাথে পাকিস্তানের আরও অনেকগুলা যুদ্ধ হইতো। তালেবানরা ৯/১১ এর পর অনেক শান্তিপূর্ণ অনুরোধ করছে- আমাদেরকে প্রমাণ দেখাও এই কাজ ওসামা করেছে, আমরা এরপর সিদ্ধান্ত নিবো ওসামাকে কি করা যায়। চিঠি, সংবাদ সম্মেলন ইত্যাদি। খুবই শান্তিপূর্ণ সুশীল কাজ যেগুলো করতে বিএনপিকে প্রতিদিন বদিউল আলম মজুমদার, প্রয়াত মিজানুর রহমান খান অথবা সোহরাব হাসান বলে থাকেন। আলোচনা শান্তিপূর্ণ হবে কিনা অথবা আদৌ কোন আলোচনা হবে কিনা এটা নির্ভর করে শক্তিশালী দলের উপর- দুর্বল দলের উপর না। হামাস যদি তেলআবিবে বলে কয়ে মোটামুটি নিখুঁত স্ট্রাইক করতে পারে তাইলে আলোচনা হবে খুবই সুন্দর, মোলায়েম। আপনি তো আর পানিতে নেমে কুমিরের সাথে সুন্দর আলোচনার প্রস্তাব দিতে পারেন না!
হলোকাস্টের সময় মালগাড়িতে করে একটা ক্যাম্প থেকে বন্দীদেরকে আরেকটা ক্যাম্পে নিয়ে যাওয়া হতো। অন্ধকার একটা কন্টেনাইনার, বদ্ধ, বাতাস-বিহীন, গরম এবং ঘামের দুর্গন্ধযুক্ত। ঠাসাঠাসি করে দাঁড়ানো শ খানেক মানুষ। কোন কোন মালগাড়িতে বালতি রাখা থাকতো একটা বালতি যদি কারো বাথরুমে যাওয়ার দরকার লাগে। তীব্র গরম, ক্ষুধা আর ঝাঁকুনিতে অনেক মানুষ ছিলো যারা মালগাড়ির বগিতেই প্রাণ হারিয়েছে। কয়েকশো কিলোমিটার যাওয়ার পর হয়তো একটু বিরতি- একজন বন্দীকে পাঠানো হলো- পানি নিয়ে আসতে। যাওয়ার সময় অনেক মানুষ তাদের দিকে তাকিয়ে ভেংচি কাটছে, হাসছে- গলায় হাত দিয়ে ইঙ্গিত করছে- তোমাদেরকে মারার জন্য নিয়ে যাওয়া হচ্ছে। একজন ইহুদির ব্যাপারে জার্মানদের (এবং ইউরোপের মানুষদের একটা বড় অংশের) মনোভাব ছিল- এরা কীটতুল্য। মানুষ হিসেবে সম্মান এবং আত্মমর্যাদার সাথে বেঁচে থাকার কোন অধিকার এদের নেই। ইহুদিদেরকে ইউরোপে প্রায় সব সময় সনাক্ত করা হতো। কেউ স্কুলে পড়ছে, নাচের ক্লাসে যাচ্ছে, এথলেটিক্স দলে অংশ নিচ্ছে- যে যেখানেই যাক না কেন সব সময় ইহুদিদেরকে সনাক্ত করে সামাজিকভাবে হেনস্থা করা হতো। স্কুলের বাচ্চারা নিজেদেরকে ইহুদি পরিচয় দিতে লজ্জা পেত। ইহুদিদেরকে বুকে ডেভিডের স্টার পড়তে হতো- যাতে চেনা যায় তারা ইহুদি। অনেক ইহুদিরা সব সময় চেষ্টা করতো কি করে স্টারকে লুকিয়ে রাখা যায়। আত্নপরিচয়হীন হওয়া, সব সময় ভিড়ের মধ্যে মিশে যাওয়া, সামাজিকভাবে অন্যদের থেকে কোনভাবে যেন বিশেষ কোন কিছুর মাধ্যমে- হোক সেটা ভালো, আলাদা যেন না করা যায় করা ছিলো একজন ইহুদির লক্ষ্য। একজন সাধারণ মানুষ যে হয়তো খুব শান্তিপ্রিয়, মাঠে বা কারখানাতে কাজ করে। চার্চে যায়, ছেলেমেয়ের সাথে সময় কাটাতে পছন্দ করে, যে কখনো অন্য একটা মানুষের ক্ষতি করার কথা স্বাভাবিকভাবে চিন্তা করে না- সে মানুষটাই ধীরে ধীরে ইহুদিদের ব্যাপারে অনেক ঘৃণা পোষণ করতে থাকে। স্কেলিং মানুষকে এমনভাবে বদলে দেয় যেটা কল্পনাতীত। ব্যক্তিজীবনে খুব সজ্জন মানুষ হাজার মানুষের মধ্যে উপযুক্ত পরিবেশে নিষ্ঠুর- এতো বেশী নিষ্ঠুর যে তাকে মানুষ বলে মনে হয় না। পশুত্বের সীমারেখা সে প্রতিদিন অতিক্রম করে অবলীলায়। একা একা নিষ্ঠুরতার যে গ্লানি মবের সাথে করলে এটাই ভার্চুয়াস, সামাজিক জীবনে অত্যন্ত প্রয়োজনীয় । ইসরাইলি সমাজ ঠিক এরকম একটা মব- আপনি দেখবেন আকসা পুড়ছে, মানুষ পুড়ছে- তারা পপ-কর্ণ খেতে খেতে দেখছে। পতাকা হাতে আনন্দ করছে। একজন ফিলিস্তিনি প্রতিবেশীকে ঘর থেকে টেনে বের করে সব জিনিসপত্র রাস্তায় ফেলে দিচ্ছে কারণ এটা পবিত্র স্থান- এখানে থাকবে শুধু ইহুদিরা। মাস হিস্টেরিয়ার প্রথম ধাপ হলো- নিজেকে অন্যদের চেয়ে পুত পবিত্র মনে করা এবং এর জন্য সব কিছু করা। মানব সভ্যতার একটা বড় প্রায়শ্চিত্ত হলো একবার কেউ যখন একটা নিষ্ঠুরতা দেখায় কতো সহজে আরেকজন পরেরবার এটাকে অতিক্রম করে। নিষ্ঠুরতা, বর্বরতায় মানুষ যে কতো দ্রুত অন্যকারও দেখানো সীমারেখা অতিক্রম করতে পারে এর প্রমাণ আজকের ইসরাইল। ফেরাউন থেকে হিটলার, মাঝখানে হাজার বছরের বিতাড়িত এবং নির্যাতিত জনগোষ্ঠী তৈরি করেছে পৃথিবীর সবচেয়ে নারকীয় হত্যাযজ্ঞের কারখানা। ইসরাইলিরা ফিলিস্তিনের মানুষের সাথে কি করছে এটা বুঝার জন্য শুধু ফলো করবেন হলোকাস্ট । আজকের ইসরাইলিদের একটা বড় সুবিধা হচ্ছে তাদের পূর্বপুরুষরা ছড়িয়ে ছিল পুরো ইউরোপ জুড়ে অন্যদিকে ফিলিস্তিনিরা ইতিমধ্যেই সবাই জেলখানায়। নিষ্ঠুরতা অনুশীলনের এতগুলো ট্রিগার এতো সুব্যবস্থা আগে কখনো ছিল না। এতো ঘৃণা, এতো নিষ্ঠুরতা যে মানুষ ধারণ করতে পারে- রীতিমতো অবিশ্বাস্য। নিষ্ঠুরতার এই সুনিপুণ অনুশীলন নিজের প্রজাতির বিরদ্ধে প্রাণীকূলে আর কেউ এত দক্ষতার সাথে করতে পারে না।
মাঝে মাঝে বিভিন্ন সামাজিক অনুষ্ঠানে গেলে দুজন বাঙালি (পড়ুন বাঙালি মহিলা) প্রায় প্রথম পরিচয়েই একটু কায়দা করে একজন আরেকজনকে জিজ্ঞেস করেন- আপনার এসএসসির সাল কতো ? আসলে জিজ্ঞেস করতে চান- আপনার বয়েস কতো ? আমার মা- পড়াশোনা কম জানা মানুষ। পড়াশোনা কম জানলে মাথাটা খুব পরিষ্কার থাকে, মানুষ টু দি পয়েন্ট কথা বলে যেটা বুঝতে আপনার কোন সমস্যা হয় না। ছোট বেলায় আমরা বেশী চালাকি করলে বলতেন- শোন, কাক খুব চালাক, দেখছস তো কি খায় ? বেশী চালাকি করবি না। 'আপনার এসএসসির সাল কতো ?' এই প্রশ্ন শুনলে আমার মায়ের সেই গভীর অন্তর্দৃষ্টির কথা মনে পড়ে। কাক সম্পর্কে আমাদের যা জানা দরকার এক কথায় বলে দিয়েছেন 😃 ।
আল্লাহর কাছে আমার ফরিয়াদ- আল্লাহ আপনি আমাকে গরিবি হালত থেকে মুক্ত রাখবেন। ভুল বুঝবেন না- এই গরিবি মূলত স্বভাবের তবে এটা অনেক সময় অভাব থেকে আসে। আপনি দুনিয়ার বিভিন্ন প্রান্তে মসজিদে যান দেখবেন- অনেক জায়গাতেই মহিলাদের জন্য সুন্দর নামাজের ব্যবস্থা আছে। এটা যে কোন দায়িত্ববান মুসলমান সমাজের বৈশিষ্ট্য। ইসলাম ধর্মে প্রতিটা মানুষের অধিকার আছে মসজিদে আসার। বাংলাদেশের সমস্যাটা মূলত একটা লজিস্টিক ইস্যু। আমি ২০১৮ এবং ২০১৯ সালে ঢাকার শহরের কয়েকটা মসজিদে জুমা পড়েছি। একটু পরে গেলে মসজিদে নামাজ পড়ার ভালো জায়গা পাওয়া যায় না এবং প্রায়ই মানুষকে রাস্তা বন্ধ করে জুমা পড়তে দেখা যায়। আমাদের দেশের প্রচলিত হানাফি রীতি অনুসারে (মাজহাব আলোচনা এখানে উদ্দেশ্য না) পুরুষদের জন্য জুমা আদায় করা ফরজ যেটা মহিলাদের জন্য থাকলে ভালো। আমার নানা বাড়ির লোকজন আহলে হাদিস হওয়ায় তারা মনে করে মহিলাদের জন্যও ভালো জায়গা থাকা আবশ্যক। যাক- যেহেতু মসজিদে জায়গা কম , এখানে প্রায়ই মহিলাদের জন্য সব মসজিদে জায়গা করা অসম্ভব। বাংলার মুসলমান যেহেতু দুনিয়া ভ্রমণ করে নাই, মহিলাদের জন্য সুন্দর নামাজের জায়গা দেখে নাই , সে গরিবি হালতে মসজিদে ঠাসাঠাসি করে থাকে (বাসে, ছাত্রাবাসে, পার্কে যেখানেই যান এটা প্রযোজ্য) এবং ভীষণ যৌন সমস্যায় জর্জরিত তার ছেলেবেলা তাই মসজিদে নারী আসলে ফিতনা হবে -এই তার এক কথা এক দাবী। নারী যে চাইলে মসজিদে যাওয়ার অধিকার রাখে কিন্ত এটা লজিস্টিক কারণে সম্ভব হচ্ছে না এটা সে মানতে চায় না। দুনিয়ার বিভিন্ন প্রান্তে আপনি মুসলমান দেখবেন- সিরিয়া, তুর্কি, মরক্কো, ফিলিস্তিন যেই দেশেরই মানুষ হোক না কেন, তার কিছু সংস্কৃতি আছে। ঈদে তার গান আছে, বাসা সাজানোর আয়োজন আছে। কালচারাল অনুষ্ঠান আছে, কিন্ত বাংলার গরীব মুসলমানের জন্য এগুলা নাই। কালচার জিনিসটা অনুশীলনের বিষয়। আপনি ইউরোপের যেই কোন ভালো রেস্টুরেন্টে খেতে যান, দেখবেন ফুল এবং এডিবল ফুল রেস্টুরেন্টের অন্যতম উপকরণ। খাবারের স্বাদ এবং পরিবেশন কোনটা মানুষের বেশী প্রিয় এটা আপনি কনফিউজড হয়ে যাবেন। তো আপনার যদি এই অর্থকড়ি না থাকে, দীর্ঘদিন অনুশীলন না করলে আপনি কালচারালি গরীব হয়ে যাবেন। ইরানি বা তুর্কি মুসলমান কখনো কালচার এবং ইসলাম দুইটা কে কনফিউজড করে না। নতুন বর্ষ পালনে তার জাত যায় না। পোষাকে সে ইসলামিক কিন্ত আরব না। আমার আরব হওয়া না হওয়া নিয়ে খুশি বা দুঃখ নাই কিন্ত নিজ দেশের পোশাকে বাদ দিয়ে শব্দে এবং পোশাকে আরব হলে যে ভালো মুসলমান হওয়া যাবে এটা হইলো কালচারাল গরিবি। গরীব হয়ার আরেকটা বিরাট সমস্যা হলো - স্বভাবের গরীবদের মধ্যে আত্মসম্মান তৈরি হয় না । এ কারণে দেখবেন বাংলাদেশ প্রায় সবাই এবং ভারতের অধিকাংশ শিল্পী সবসময় সরকারের আনুগত্য এবং আনুকূল্য পাওয়াটা জীবনের সবচেয়ে বড় পাওয়া মনে করে। এই যে খান'রা এরা নাকি সুপারস্টার- অথচ এরা মোদীর সাথে একটা ছবি তোলার লোভ ছাড়তে পারে না। ভারতীয় মুসলমানের মব লিঞ্চিং নিয়ে একটা কথা বলতে পারে না। ভারতের সিনেমা স্টাররা অধিকাংশই সেফুদা'র সেই আদর্শ গরীব - ফকিন্নি সম্প্রদায়ের লোক। বাংলার রিয়াজ, ফেরদৌস অথবা অন্য সব শিল্পী, সাহিত্যিক, খেলোয়াড়রা তো আমাদের চোখের সামনেই আছে। আপনি কোনদিন বাংলাদেশ এম্বাসিতে অনুষ্ঠানে যাবেন- একজন সরকারী কর্মকর্তাকে এক-দুইশ বার সার বলা এবং তার সাথে এক দুইটা ছবি তোলার যে মজ্জাগত লোভ এটা বাঙ্গালির পক্ষে সামলানো খুব কষ্টকর হয়ে যায়। এই যে গরীব হওয়া- আল্লাহ চাইলে কিন্ত আপনি এ থেকে মুক্ত হতে পারেন। এই জন্য আমি আল্লাহর কাছে সব সময় দোয়া করি আল্লাহ যাতে গরিবি হতে তাঁর এই নগণ্য বান্দাকে মুক্ত রাখেন।
আমি কোনদিন বিখ্যাত হইলে একজন 'হা হা' সহকারী রাখব। সে আমার ফেসবুক পোস্ট গুণে বের করবে কতজন ' হা হা' দিল। অফিসে একটা ডিজিটাল ড্যাশবোর্ড থাকবে- দিন, ঘণ্টা, সপ্তাহ হিসেবে কয়টা 'হা হা' পাওয়া গেল এতে উঠবে। ক্ষমতা অনেক থাকলে 'হা হা' দেয়া সব লোককে একটা আইল্যান্ডে জড় করে গ্লোব বায়োটেকের 'হা হা' প্রতিষেধক টিকা দেয়া হবে।
আমাদের ফিলিস্তিনি বন্ধু সাইফের সাথে কয়েকমাস আগে দীর্ঘ সময় আলাপ হলো। বয়সে আমাদের চেয়ে ছোট, পড়াশোনায় পরের ব্যাচ কিন্ত সম্পর্কে বন্ধু। আমার সাথে আড্ডায় যোগ দিয়েছে রিমি, সাইফের সাথে সাইফের স্ত্রী। আমি সাইফকে জিজ্ঞেস করলাম- সাইফ তুমি তো বাংলাদেশ থেকে গাজায় গিয়েছ, কি অনুভূতি হলো তোমার? সাইফ বাংলাদেশকে কতো মিস করে এসব বললো- বোর্ড বাজারে কোন দোকানদার কেমন ছিল, আইইউটির ক্যাফেটেরিয়াতে মামারা কি করেছে, রাস্তার পাশের কোন মহিলার কাছ থেকে ভাপা-পিঠা কিনে খেয়েছে, গাজীপুর থেকে উত্তরা আসতে কতো সময় লাগতো, কোথায় জ্যাম পড়তো এসব কিছু তার মনে গেঁথে গেছে। সাইফ বলছিল- বাংলাদেশ থেকে তার মনে হতো গাজার একপ্রান্ত থেকে আরেকপ্রান্ত সম্ভবত অনেকদূর। হয়তো বোর্ডবাজার থেকে আজিমপুর। কেউ যখন বলছে সে একপ্রান্ত থেকে আরেক প্রান্তে যাচ্ছে তার মনে হতো সম্ভবত সে অনেকদূরে যাচ্ছে। কিন্ত গাজায় এসে বুঝল- এ দূরত্ব হলো বিশ কিলোমিটার। সাইফের স্ত্রী ভদ্রমহিলা পেশায় ডেন্টিস্ট। বললেন- আমার জীবন তো কেটেছে গাজায়, আমার পৃথিবীটা এই বিশ কিলোমিটার। এরকম কথা শুনলে স্তব্ধ না হয়ে পারা যায় না। এক মুহূর্ত সময় লাগে আত্মস্থ করতে। আমি আসুইচ ক্যাম্পের কথা ভাবি। পালানোর চেষ্টা করলে মৃত্যু, অবাধ্য হলে মৃত্যু, অসুস্থ হলে মৃত্যু, খিদায় খাবার চুরি করে খেলেও মৃত্যু। কন্সেনট্রেশন ক্যাম্পের সবচেয়ে স্থির এবং নিশ্চিত ছিল কাঁটাতারের সে বেড়াগুলো। অনেক বন্দীরা ভাবতো সামনের মাসেই মুক্তি আসবে- অনেক অসুস্থতার মধ্যেও জীবনটা বয়ে বেড়াতো। এরপর যেদিন মুক্তির দিন আসলো কিন্ত মুক্তি মিললো না, মানুষটা টুপ করে পড়ে মরে যেতো। শত কষ্ট হয়তো তাকে কাবু করতে পারেনি কিন্ত একদিনের আশাহীনতায় প্রাণটা দেহ থেকে বিদায় নিয়েছে। আর অনেক বন্দির কাছে একেকটা দিন ছিলো পরের দিন টিকে থাকার যুদ্ধ, আজ বাঁচতে হবে, এরপর কাল এবং এরপর আরেকটা দিন। সাইফ এভাবে চিন্তা করে। প্রতিবারে একদিন। একদিনের জীবন প্রতিদিন। আসুইচের কাঁটাতারের সীমানা গাজায় লম্বা হতে হতে হয়েছে বিশ কিলোমিটার কিন্ত বন্দীরা বেড়েছে বহুগুণ। এই হলো ফিলিস্তিন। আসুইচের বন্দীদের বংশধরদের নিয়ন্ত্রণে গাজার মানুষদের কাছে সমগ্র পৃথিবীর দৈর্ঘ্য হয়েছে বিশ কিলোমিটার।
উপমহাদেশে নবী-পয়গম্বর আসছেন এমন কথা অন্তত আব্রাহিমক ধর্মীয় গ্রন্থগুলাতে দেখা যায় না। এ কারণে উপমহাদেশের ভক্তদের ঘরে ঘরে নবী। তাদের প্রিয় রাজনৈতিক নেতা, কবি, লেখক, চিন্তক সবাই নবী হয়ে বসে আছেন। এদেরকে কেউ একরতি সমালোচনা করলে উপমহাদেশের মানুষেরা আজান দিয়ে তেড়ে আসে। কোন বিখ্যাত মানুষ একশ বছর আগে কি অকাজ-কুকাজ করছেন, কার লেখা গান চুরি করছেন বা আইডিয়া ধার করছেন এসবের প্রতিটা জিনিস কে ডীফেন্ড না করেও তার শিল্প সাহিত্যকে উপভোগ করা এটা উপমহাদেশের ভক্তকুল একেবারেই সহ্য করতে পারে না। এবস্ট্রাক্ট ধারণা এবং মানুষের স্বভাবের বৈপরীত্য এগুলা প্রিমিটিভ মন কোনদিন মেনে নিতে পারে না। যে জিনিস দেখা যায় না, ধরা যায় না- প্রিমিটিভ মন সেই জিনিসও উপভোগ করতে পারে না। এ কারণে কবির কবিতা, উপন্যাস, গান উপভোগ করার জন্য প্রিমিটিভ মানুষ মনে করে কবির মতো করে পোশাক না পড়লে, কবির থালায় ভাত না খেলে আর হচ্ছে না। অথবা কবির গুণ যদি হাদিস বর্ণনাকারী থেকে কম হয় সে আবার কেমন কবি ? এ কারণে উপমহাদেশে কেউ কবি, লেখক সাহিত্যিক হয়ে থাকতে পারেন না- হয়ে উঠেন ধর্ম প্রবর্তক। অনুসারীরা প্রগতিশীল হলে তারা প্রচলিত ধর্মগুলোতে আস্থা কম পান- কিন্ত নিজেরাই তৈরি করেন আরেকটা ধর্ম। পয়গম্বরের এই এলাহি কারবারে আল্লাহ কোন নবী পাঠান নাই এতে নিজেদের নবী বের করে নিতে মানুষের কোন সমস্যা হয় নাই । 
আমাদের শিক্ষক আজিজ সার। ছুটির দিনে আপনি ঘুম থেকে উঠে ফেসবুক খুলে চোখের সামনে ধরতে পারেন শুধু একটা সুবিধার কথা চিন্তা করে। মোবাইলের আলো চোখে লাগলে কিছুক্ষণ পর আপনার ঘুম কেটে যাবে- পুরো সপ্তাহের কর্পোরেট দাসত্বের ক্লান্তি ভেঙ্গে ঘুম থেকে উঠা তো সব সময়ে সহজ না। দিনটা সম্ভবত ছিলো শনিবার। হঠাৎ করে ফেসবুকে খবরটা দেখে আমি আঁতকে উঠেছিলাম- আমাদের আজিজ সার মারা গেছেন। আমার এখন স্পষ্ট মনে আছে- খবরটা পড়ে আমার বুকের ভেতর একটা প্রচণ্ড মোচড় দিয়েছিল। ক্যাডেট কলেজে ক্লাস সেভেন এইটের দুই বছর আমাদের আঁকা-আকির ক্লাস নিয়েছেন সার। ক্লাস সেভেন-এইটে লাইব্রেরির জন্য বরাদ্দ পিরিয়ডটা সবাই এঞ্জয় করতো- অনেকের জন্য এটা ছিল ম্যাগাজিনের ছবি কাটার ভালো সময়। আর ছিল আজিজ সারের এই ক্লাস। সার আমাদেরকে কিছু জিজ্ঞেস করলে আমরা দাঁড়িয়ে উত্তর দিতাম- সার বলতেন, বসো, আমার ক্লাসে দাঁড়ানোর দরকার নাই। এরপরেও কেউ কেউ দাঁড়িয়ে উত্তর দিলে সার বলতন- এই যে ছেলেটা, সে নিজেই নিজেকে শাস্তি দিচ্ছে। আমি তো তাকে দাঁড়াতে বলি নাই, সে নিজেই দাঁড়াচ্ছে। 'নিজেই নিজেকে শাস্তি' দেয়া এটা ছিলো সারের একটা মৌলিক থিওরি। সারের আরেকটা কথা স্মরণীয়- যে তোমাকে টিজ করে, সে তোমাকে নিয়ে অনেক ভাবে, সে নিজেই নিজেকে শাস্তি দেয়। সার খুব রেগে গেলে হয়তো আমাদেরকে দুয়েকবার শাস্তি দিয়েছেন তবে সারের শাস্তি ছিলো প্রধানত দুইটা- বকা দেয়া অথবা কিছুই না বলা। সার বলতেন- এই যে দেখো আমাকে। আমি যেসব শিক্ষকদের সাথে ছোট বেলায় খারাপ আচরণ করেছি উনাদের কথা ভাবলে আমি কষ্ট পাই। এজন্য আমি তোমাদের যাদেরকে বকা দিলাম তাদেরকে তো দিলামই- যাদেরকে দিলাম না তারা আমার মতো বুড়ো বয়সে গিয়ে কষ্ট পাবে। তবে বেশীরভাগ সময়েই কাউকে বকা দিলে পরে আবার কাছে ডাকতেন-তোমাকে সে দিন বকা দিলাম। বাসায় গিয়ে কষ্ট লেগেছে। সার আমাদেরকে ছবি আকার বিষয়ে 'লাইট এন্ড শেড' এই দুই জিনিস শেখাতে চেষ্টা করেছেন। অগারাম হওয়ায় ছবির স্কিল আমার তেমন বাড়েনি, তবে সার সম্ভবত অনেক সাঁটল ছিলেন- মূলত বুঝাতে চেষ্টা করতেন একটা ছবিতে লাইট এন্ড শেড কোথায় পরে এটা বুঝা সুন্দর ছবির জন্য খুব দরকারি। একজন শিল্পী কিভাবে সিগনেচার আর্ট তৈরি করেন, এস এম সুলতানের ছবিতে কেন এতো পেশীবহুল মানুষ থাকে- এসব বিষয়ে সার আমাদেরকে দুয়েকবার বলেছিলেন। পিকাসোর গুয়ের্নিকা নিয়েও সার দুয়েকবার আলোচনা করেছিলেন কিন্ত খুব স্পষ্ট মনে নেই। টার্ম ফাইনাল পরীক্ষার আগের ক্লাসে সার একটা লেকচার দিতেন, সেখান থেকে পরীক্ষায় অবজেক্টিভ থাকতো। সারের প্রিয় প্রশ্ন ছিল- কাঠের তৈরি শিল্পকে 'দারু শিল্প' বলে। আমাদের কাউকে কাউকে কদাচিৎ সার কাঠের স্কেল দিয়ে বাড়ি দিতেন। বলতেন- 'দারু শিল্পের ব্যবহার'। সার আমাদের আঠার-তম ব্যাচের ভাইয়াদের ফর্ম ক্লাস নিতেন। ফর্ম ক্লাস ব্যাপারটা অনেক খোঁজখবর নেওয়ার মতো ব্যাপার। সারের জীবনের একটা বড়ো ইচ্ছা ছিলো একটা ছোট ছেলে কি করে বড় হয় সার প্রতিদিন দেখবেন। আঠার-তম ব্যাচের মাধ্যমে সারের এই ইচ্ছে পূর্ণ হয়েছে। সার আর্ট কলেজে পড়েছেন এ নিয়ে সারের বাবার দুঃখ ছিলো। আর্টিস্টরা জান্নাতে যেতে পারবে না, এই দুঃখ নিয়ে সারের বাবা দুনিয়া থেক বিদায় নিয়েছিলেন। এই দুঃখবোধ সারের সব সময় ছিলো, সার খুব একাগ্রচিত্তে নামাজ পড়তেন। কেউ যদি বলতো- উনি আমার শিক্ষক ছিলেন, এতে সার খুব কষ্ট পেতেন। সার আমাদেরকে বলতেন- কখনো কি বল, উনি আমার বাবা ছিলেন ? সারের সাথে আমার মাঝে মাঝে বিভিন্ন জিনিস নিয়ে আলাপ হতো । রাজশাহী ক্যাডেট কলেজের কোন একজন ক্যাডেট ধর্মীয় কারণে ছবি আঁকতে অস্বীকৃতি জানায়। সার তাকে ছবির বদলে বিভিন্ন নকশা করাতেন। একদিন সার লাইব্রেরিতে গিয়ে দেখেছিলেন- সে ক্যাডেট একটা বইয়ের আঠা দিয়ে জোড়া লাগানো দুইটা পৃষ্ঠা কাটছে। সার বলেছিলেন সেখানে নবীজীর ছবি ছিলো বলে লাইব্রেরিয়ান দুইটা পৃষ্ঠাকে আঠা দিয়ে জোড়া দিয়ে বইটা সম্ভবত খুব আড়াল করে রেখেছিলেন। সে ক্যাডেট এই বই বের করে এনে ছবিটা দেখার চেষ্টা করছিল- ব্যাপারটা সারকে খুব আঘাত করেছিল। সার কোনদিন সে ছাত্রকে ভুলেন নি। মানুষের মধ্যে যে অনেকগুলো সাংঘর্ষিক ব্যাপারটা ব্যাখা করতে গিয়ে সার এ উদাহরণটা দিয়েছিলেন। ন্যায় অন্যায়ের তীক্ষ্ণ সীমারেখা সম্পর্কে সারের একটা শক্ত ফিলসফি ছিল। সারের ডিপার্টমেন্টে ক্যাডেটদের আঁকা অনেক ছবি বাঁধাই করা থাকতো। তাঁর একটা পছন্দের কাজ ছিলো- ছাত্রদের ছবি এনালাইজ করা। দেখো এটা হায়দারের আঁকা ছবি। এটা জিমির, এটা আহমেদ। এটা কায়সার। কোন ছবি কেন সুন্দর হয়েছে এ বিষয়ে সারের আলোচনা শুনতাম আমি। মাঠ, খেত, আকাশ এ ধরনের ছবি সারের পছন্দ ছিল। ভ্যান গগের- 'দ্য স্টেরি নাইট' ছিলো সারের অন্যতম প্রিয় ছবি। সার একটা বড় সময় ক্যাডেটদের বার্ষিক ক্রীড়া প্রতিযোগিতার পুরস্কারের দায়িত্বে ছিলেন । পুরস্কার বিতরণী শেষে সব কিছু গুছিয়ে সবার শেষে একা একা বিকেলে বাসার দিকে যেতেন সার। আমার চোখে ভাসছে- শেষ বিকেলের রোদে একা একা বাসায় ফিরছেন সার। আমার সব সময় মনে হতো একদিন সারের সাথে দেখা হবে- আলাপ হবে অনেকক্ষণ, যেখান থেকে কলেজে শেষ হয়েছিল। সারের মৃত্যুর সাথে সে সম্ভাবনাটা আর নেই । মানুষের মৃত্যু নিয়ে সার আমাদেরকে ক্লাসে বলতেন- এই যে দেখো আমাদের চুলে পাক ধরে, শরীর দুর্বল হয়ে আসে, চোখের আলো কমে আসে- এরপরেও লোকে বলে হঠাৎ মৃত্যু। কিছু ব্যাপার থাকে- আপনি ফ্যাক্ট জানার পরেও মন থেক মেনে নিতে পারবেন না। সারের মৃত্যুর ব্যাপারটা আমার কাছে এরকম। সার যে এতো দ্রুত একা একা হেঁটে আল্লাহর ডাকে সাড়া দিয়ে চলে যাবেন এটা আমরা হয়তো চিন্তা করিনি। কলেজ নিয়ে পুরনো স্মৃতি, নস্টালজিয়া যখন উঁকি দেয়- আমার স্মৃতিতে ভাসে আমাদের আজিজ সার। আমাদের শিক্ষক। মৃত্যুর পর - 'তিনি আমাদের শিক্ষক ছিলেন' বলাটাকে সার সমীচীন মনে করেন কিনা এটা কখনো জিজ্ঞেস করা হয়নি। 
ক্যাডেট কলেজে প্রতি ব্যাচে কিছু ছেলে থাকে। এদেরকে কেউ যদি বলে আগামী কাল সকালে একটা সুন্দর দেয়াল পত্রিকা বানিয়ে নিয়ে আসবা- এরা পারবে। এরপর যদি এসএসসি পরীক্ষার একমাস আগে কেউ বলে- সবাই হাতে লিখে এ-প্লাস পায়, তুমি পায়ে লিখে দেখো তো কি হয়, এরপরেও তারা এ প্লাস পাবে। আমাদের মারুফ ভাই এ গোত্রের মানুষ। এরকম মানুষ আপনার পরিচিত থাকলে নিজের সেলফ এস্টিম লো হয়ে যায়। মারুফ ভাই ভালো ছবি আঁকেন, ছবি তুলেন, যেই বিশ্ববিদ্যালয়ে পড়েন সেখানে শিক্ষক হয়েই পড়াশোনা শেষ করেন। উনাকে বিরিয়ানি রান্না করতে দিলে উনি আপনাকে দুই ঘণ্টায় হয়তো সম্রাট আকবরের হেঁসেল থেকে মোঘলাই বিরিয়ানি রান্না করে এনে দিবেন। এরকম গুণী মানুষ যখন অনেকদিন চুপচাপ থাকেন, আপনি সন্দেহ করতে পারেন, সামথিং ইজ কুকিং। দুই হাজারেরও বেশী বছরের পুরনো ডেড-সী স্ক্রলের পাঠোদ্ধার করতে পেরেছেন নেদারল্যান্ডসের একদল গবেষক। এদের মধ্যে একজন আমাদের মারুফ ভাই। এখন থেকে ৭০ বছরের কিছু বেশী সময় আগে ডেড-সী’র তীরে, কুমরান মরুভূমির গুহায় আবিষ্কৃত হয় ডেড-সী স্ক্রল। গ্রীক, হিব্রু এবং আরামেয়িক ভাষায় লেখা এসব স্ক্রল। ইহুদি ও খ্রিস্টান ধর্মের শুরুর দিকের অনেক ধর্মগ্রন্থের বিভিন্ন অংশও আছে এসব স্ক্রলে। এছাড়া সে অঞ্চলের মানুষের ধর্মবিশ্বাস, যুদ্ধ, সামাজিক রীতিনীতি এসব কিছুর সবচেয়ে নির্ভরযোগ্য উৎস হলো এসব স্ক্রল। প্রায় দুই হাজারেরও বেশী বছর পুরনো এ স্ক্রলগুলোকে পৃথিবীর সবচেয়ে আলোচিত প্রত্নতাত্ত্বিক নথি হিসেবে বিবেচনা করা হয়। ডেড-সী স্ক্রল নিয়ে অনেক গবেষণা হয়েছে কিন্ত প্রতিটা স্ক্রল ঠিক কয়জন লেখক লিখেছেন এ গুরুত্বপূর্ণ প্রশ্নের পুরোপুরি মীমাংসা কখনোই হয় নি। কারণ লেখকরা কেউই লিখিত পাণ্ডুলিপিগুলোর শেষে তাদের নাম সই করেন নি। ইতিহাসবিদরা স্ক্রল নিয়ে গবেষণা করে একটা গল্প এবং টাইমলাইন তৈরি করার চেষ্টা করেন। এসব ব্যাখ্যা বিশ্লেষণে ঐতিহাসিকের নিজস্ব বায়াস থাকে। এদিক থেকে লেখক সনাক্তকরণের কাজে আর্টিফিশিয়াল ইন্টেলিজেন্স ব্যবহার করা সবচেয়ে সুবিধাজনক। মারুফ ভাই বিখ্যাত আইজায়াহ স্ক্রল নিয়ে কাজ করেছেন। প্রায় চব্বিশ ফুট লম্বা এবং চুয়ান্নটি কলামের এই স্ক্রলের হাতের লেখাগুলো দেখতে হুবহু একইরকম। কিন্ত কম্পিউটার এলগরিদম এনালাইসিস করলে দেখা যায় যে, স্ক্রলটা একজন নয় বরং দুইজন লেখকের হাতে লেখা। ব্যাপারটিকে তুলনা করা যেতে পারে- আমাদের আঙ্গুলের ছাপের সাথে। দুইজন মানুষের আঙ্গুলের ছাপ দেখতে একই রকম হলেও আমরা আধুনিক প্রযুক্তি ব্যবহার করে বুঝতে পারি যে এটা আসলে পৃথক দুইজন মানুষের আঙ্গুলের ছাপ। এ পর্যন্ত মানুষের পরিচয় শনাক্ত করার জন্য যতো ধরণের বৈজ্ঞানিক পদ্ধতি আছে এর মধ্যে অন্যতম নির্ভরযোগ্য হলো এ ধরণের জৈবিক বৈশিষ্ট্যের ভিত্তিতে শনাক্তকরণ। আর্টিফিশিয়াল ইন্টেলিজেন্স এবং অত্যাধুনিক প্যাটার্ন রিকগনিশন লেখকের লেখা থেকে বিভিন্ন বৈশিষ্ট্যপূর্ণ তথ্য যেমন- কলম ধরার এঙ্গেল, লেখার গতি-প্রকৃতি এসব জৈবিক বৈশিষ্ট্য তুলে এনে আমাদেরকে এ ধরণের শনাক্তকরণের কাজে সাহায্য করতে পারে। এ কাজটি সায়েন্স এবং রিলিজিয়ন কমিউনিটিতে বেশ সাড়া ফেলে দিয়েছে। এ কাজটার কয়েকটা চমৎকার এবং যুগান্তকারী দিক আছে- এক- কোন রিলিজিয়াস স্কলার বা এআই গবেষক একা এ কাজটা করলে অন্য পক্ষের মানুষজন এটাকে সব সময়ে সন্দেহের চোখে দেখতো। ফলে এ ধরনের কাজে দরকার ধর্ম এবং বিজ্ঞান দুই কমিউনিটির মানুষের সম্মিলিত প্রয়াস, আস্থা এবং প্রচেষ্টা যেটা এখানে ছিলো। এতে কাজটি রিলিজিয়াস এবং সায়েন্স দুই কমিউনিটির মানুষজনের গ্রহণযোগ্যতা লাভ করেছে। দুই, আর্টিফিশিয়াল ইন্টেলিজেন্স যতোই ভালো কাজ করুক এটাকে গাইড করা এবং প্রশ্ন করার জন্য আসলে ডোমেইন এক্সপার্টদের বিকল্প নেই। এ কাজটা এর একটা আদর্শ প্রমাণ। ভবিষ্যতে আর্টিফিশিয়াল ইন্টেলিজেন্স আপনাকে রিপ্লেস করবে না বরং আপনার সহযোগী হবে যদি আপনি জানেন কি করে আর্টিফিশিয়াল ইন্টেলিজেন্সকে প্রশ্ন করতে হয়, গাইড করতে হয় এবং কোন কোন জায়গায় সন্দেহ করতে হয় । তিন, প্যাপিরাস, চামড়া এবং কোন কোন ক্ষেত্রে ধাতব পাতের উপর লেখা এসব স্ক্রলের হরফগুলো প্রায়শই বেশ অস্পষ্ট, অনেকগুলো প্রায় কালো হয়ে গেছে, পড়াই যায় না শুধু কিছু একটা লেখা আছে এটা বোঝা যায় । এ কাজের মাধ্যমে অন্যান্য স্ক্রলগুলো নিয়ে কাজ করার একটা ব্লু-প্রিন্ট তৈরি হয়েছে এবং ইতিহাস পুনঃ-পাঠের সুযোগ তৈরি হয়েছে। ছবিতে আপনারা দেখছেন- আমাদের মারুফ ভাইয়ের কাজ দেখে বিস্মিত এবং হিংসা-কাতর আইনস্টাইনকে। 
বাংলাদেশের প্রায় প্রতিটা পত্রিকা জানে মায়ানমারের জনগণের মনের খবর কি, তারা কতোটা গণতন্ত্রপ্রেমী, মায়ানমারের জেনারেলরা কি ভয়ানক দুষ্টু এবং দুর্নীতিবাজ। সাথে এও জানে ভারত সরকারের করোনায় এখন কি করা উচিত। পশ্চিমবঙ্গের ভোট কতো সুন্দর হয়েছে, কিভাবে মমতার বিজয়ে গণতন্ত্রের প্রকাশ ঘটেছে। কিন্ত বাংলাদেশের মানুষ কি চায় অথবা শিকদার বয়েস বা বসুন্ধরা পরিবার কি করে নিজের ইচ্ছামতো আসা যাওয়া করে এ সম্পর্কে মতি ভাই সহ অন্য কেউই জানেন না। তবে হ্যাঁ- কারিনা কাপুরের পেটের বাচ্চাটি রাত কয়টায় ঘুমায়, সকালের নাস্তায় কি খায় এটি কিন্ত মতি ভাই জানেন। বাঙালি পুরুষ বোনদেরকে অথবা বিধবা বা এতিমদের সম্পত্তি দেয়না কিন্ত প্রায় প্রতিটা বাঙালি জানে- বিল এবং মেলিন্ডা গেটসের কেনো বিচ্ছেদ হলো, কারণ সম্পত্তি। বাংলাদেশের মানুষের মতামত না নিয়ে এই ডিভোর্সের ফল একদিন এদের দুজনকে ভোগ করতে হবে। আর বিল গেটসের কেনো বিসিএস হয় নাই এটাও ত বাঙালি পুরুষ আগে থেকেই জানতো। বিসিএসের জন্য যোগ্যতা লাগে। প্লেটো, সক্রেটিস, এরিস্টটল, শার্লক হোমস এবং আইনস্টাইন এই পাঁচ মিলে একজন গড়পড়তা বাঙালি পুরুষ। এরপর যে যার যোগ্যতা অনুসারে কেউ নিউটন, কেউ ডক্টর হু অথবা শাকিব খান।
আমার একটা ব্রাজিলিয়ান কলিগকে একদিন জিজ্ঞেস করলাম- আপনি স্রস্টাতে বিশ্বাস করেন কিনা। উনি বললেন- না, করি না। আমি জিজ্ঞেস করলাম আপনি তো একটা ধর্মীয় সমাজে বড় হয়েছেন, আপনার ফ্যামিলিও হয়তো ক্যাথলিক। তাহলে আপনি কেন স্রস্টাতে বিশ্বাস করেন না ? উনি বললেন- এই যে প্রিস্টদেরকে দেখেন। আমি যখন ছোট ছিলাম তারা বলতেন সমকামীরা জাহান্নামে যাবে। কয়দিন পরে শুনলাম এখন থেকে আর জাহান্নামে যাবে না। ভ্যটিকানের অবস্থা চিন্তা করেন। ভ্যাটিকান জানতো যে শিশুদেরকে নির্যাতন করা হয়েছে। মানি লন্ডারিং হচ্ছে। ভ্যাটিকান কি করল ? এটা জেনে নিজেদের ইজ্জত বাঁচানোর জন্য এটা দ্রুত ধামাচাপা দিলো বছরের পর বছর। একেবারে শেষদিন পর্যন্ত চেষ্টা করেছে কিভাবে এগুলোকে মানুষের কাছে অপ্রকাশিত রাখা যায়। এতে কি ইজ্জত বাঁচল ? এদেরকে দেখলে ধর্ম কে মানবে আপনি বলুন ? আমি বললাম- ঠিক আছে। ধর্ম তো স্রস্টার জন্য। মানুষের অন্যায় দিয়ে কি স্রস্টার প্রতি আপনার অবিশ্বাস থেকে পরিত্রান পেতে পারবেন ? উনি বললেন- দেখেন, আমি সাধারণ মানুষ, বেশী ভাবি না। শুধু বুঝেছি- এটা ধর্ম হলে, এবার অন্যদিকে মনযোগ দেয়াই ভালো। আমি ধর্ম নিয়ে মাথা ঘামাই না। একজন মাওলানা সাহেব যদি প্রথম স্ত্রী বা সমাজের বেশীরভাগ মানুষকে না জানিয়ে গোপনে বিয়ে করেন এবং মানুষ যদি ধারণা করে তার স্ত্রী একজন তাহলে এটা কি করে প্রতারণা হয়না আমার বুঝে আসে না। তার প্রথম স্ত্রী এবং সন্তানদের তো এটা জানার অধিকার আছে। যদি এটা আপনি নাই জানাতে পারেন তাহলে আপনি কি রকম ইনসাফ করলেন আমি বুঝলাম না। এরপর ধরেন- দ্বিতীয় স্ত্রী এবং সন্তানরা কোনদিন সেভাবে তার স্বামী এবং বাবার পরিচয় দিতে পারবে না। দিলেও মানুষ এটা অবিশ্বাস করবে। তো এই যে তাদেরকে নিজের স্বামী এবং বাবা'র পরিচয় থেকে বঞ্চিত করা এটা একটা জুলুম না ? এরপর ধরেন এরকম একজন মানুষ হঠাৎ করে মারা গেলেন। সম্পত্তি নিয়ে উত্তরাধিকারদের মধ্যে ঝামেলা তৈরি হওয়ার জন্য এটা তো একটা আদর্শ রেসিপি। বাংলাদেশে তো সঠিক ওয়ারাশিরাই সম্পত্তি পায় না- আর হঠাৎ করে এরকম একজন এসে হাজির হলে তো কথাই নাই। আমাদের মাওলানা সাহেবদেরকে দেখলাম। উনারা সেরকম ভাবে এটার বিরুদ্ধে স্পষ্ট করে কথা বললেন না। উল্টা একটা টক শো দেখলাম- হুজুর বললেন, উনি সাক্ষী রেখে বিয়ে করেছেন। সাক্ষী তো অবশ্যই রেখেছেন, কিন্ত সমাজের অন্য সবার কাছ থেকে এটা গোপন করলেন কেন ? বিয়ের সামাজিক স্বীকৃতিটাই তো বিয়ের মূল বিষয় যাতে সবাই জানে! হুজুর আবার সুন্দর করে একফাঁকে অসমাপ্ত আত্নজীবনী কোট করে বললেন- বঙ্গবন্ধু বেঁচে থাকলে কি উনার জন্য এরকম মূর্তি নির্মাণ করতে দিতেন ? আরেকজন হুজুরের একটা ওয়াজ শুনসিলাম- হুজুর বলছিলেন ঘূর্ণিঝড়ের হাত থেকে সুন্দরবন আমাদেরকে রক্ষা করেছে বললে শিরক হবে। শুনে হাসলাম। হাত দিয়ে ভাত খাইছি বললেও তো তাইলে শিরক। যে সমাজে মানুষজন মূলত বিশ্বাস করে আল্লাহ সব কিছুর মালিক বাকি সব কিছু তো এমনিতেই উঠে আসে যে এসব আল্লাহর তৈরি। এটা তো আল্লাহর প্রতি অবিশ্বাস না। বরং একটা কথার কথা মাত্র। এই যে উনার আলভোলা ভাব এটা কিন্ত সবসময় না, নিজেদের একজন যদি ভুল কাজ করে থাকেন এ ব্যাপারে একটা পরিস্কার অবস্থান নিবেন এটা কিন্ত করেন না। বরং একটা হাইড এন্ড সিক গেম। এই যে সুবিধামতো সময়ে কউমি জননী উপাধি, অসমাপ্ত আত্নজীবনী কোট করা, সাধারণ মানুষের অতি-সাধারণ নিরীহ কথায় আপনারা শিরকের মতো অপবাদ দেন কিন্ত নিজেদের সঙ্গীসাথীদের অন্যায় কাজে উচ্চস্বরে কথা বলেন না- এগুলা করে আসলে শেষ রক্ষা করতে পারবেন ?
দেশের বাইরে ভারতীয় লোকদের সাথে আপনার দেখা হলে তারা প্রথমেই ভেবে নেন আপনি ভারতীয়- অবশ্য অন্য অনেক দেশের লোকজনই আপনাকে ভারতীয় ভাবতে পারে। ভারত বড় দেশ, লোক সংখ্যা অনেক বেশী। আপনি দেখতে ভারতীয়দের মতো হলে ভারতের লোক হবেন এটা খুব সম্ভাব্য একটা ব্যাপার- আমি বুঝতে পারি। এরপর ভারতীয় মানুষটি যদি হিন্দি ভাষাভাষী হন, তিনি ধরে নিবেন- আপনিও হিন্দি বলতে পারেন। আপনাকে প্রায়ই হিন্দিতে দুয়েকটা প্রশ্ন করবেন। অথচ ভারতের অধিবাসীদের একটা বড় অংশ হিন্দি বলতে পারেন না। সাউথ ইন্ডিয়ার একজনের সাথে সাথে নর্থ ইন্ডিয়ার একজন মানুষ ইংরেজিতে কথা বলেন। তারা যে হিন্দিকে বিচিত্র কোন এক কারণে উপমহাদেশের মানুষদের জন্য লিঙ্গুয়া-ফ্রাঙ্কা মনে করেন, এটা সম্ভবত বলিউড এফেক্ট। এমনিতে ভারতীয় লোকজনের বেশীরভাগই ফ্রেন্ডলি। কথাবার্তা বলেন, এবং তাদের সাথে আপনি সুন্দর আলাপচারিতা করতে পারবেন। অনেকেই কাজের ক্ষেত্রে বেশ পরিশ্রমী এবং 'হ্যান্ডস অন' কাজ করার ভালো অভিজ্ঞতা আছে। এ কারণে জব মার্কেটে ভারতীয় মানুষদের একটা কদর আছে এবং ইউরোপ আমেরিকায় দক্ষ জনশক্তি রপ্তানিতে ভারত এগিয়ে আছে। ভারতের এই ওয়ার্কফোর্স উন্নত বিশ্বের জন্য খুবই প্রয়োজনীয়। বেশীরভাগ ভারতীয়দের ইংরেজি উচ্চারণ শুনে সবচেয়ে সহজে আপনি বুঝতে পারবেন- রীতিমতো স্ট্রং এক্সেন্ট। ইংরেজি আমাদের প্রথম ভাষা না, ফলে এক্সেন্ট থাকবে এটাই স্বাভাবিক। কিন্ত এটা নিয়ে যে আপনাকে মাঝে মাঝে কাজ করতে হতে পারে এ বিষয়ে ভারতীয় মানুষরা খুব একটা সচতেন না। দশ-বিশ বছর ধরে দেশের বাইরে আছেন, শিক্ষিত, এবং ইংরেজি ভাষাভাষী মানুষদের মধ্যে আছেন এরপরেও অনেক ভারতীয় মানুষদের ইংরেজি উচ্চারণ শ্রুতিকটু। ভারতীয় মানুষদের সাথে কথা বললে আপনি বুঝতে পারবেন- স্বাভাবিক ভাবেই এদের ফ্যামিলি বন্ডিং এবং সামাজিক ব্যাপারগুলো আমাদের মতো, আমাদের সাথে অনেক অনেক মিল আছে। এরপর যদি কথায় কথায় আলোচনা ভারতে গিয়ে ঠেকে আপনি একটা মজার ব্যাপার খেয়াল করবেন- ভারতে একটা বড় শিক্ষিত তরুণ জেলট শ্রেণী তৈরি হয়েছে। এদের সাথে কথা বললে দেখবেন- ভারতে কোন যৌতুক নেই, নারী নির্যাতন আগে ছিল এখন নেই। বর্ণপ্রথা নেই। বস্তি নেই, পানির সমস্যা নেই। স্বাস্থ্য ব্যবস্থা খুব ভালো। দারিদ্র্য আছে তবে খুবই সামান্য- এটা কোন দেশেই নেই ? ভারতের যা কিছু সমস্যা এগুলোর একটা বড় অংশ প্রাকৃতিক, যেমন- দিল্লীতে গরম বেশী। মুম্বাইতে ধূলি বেশী, দিল্লীর মতো কিছু কিছু জায়গায় স্মগ বেশী। হ্যাঁ, জ্যাম বেশী, কিন্ত এতো বড় দেশে দুয়েকটা সমস্যা তো থাকবেই ! শিক্ষিত তরুণ বা চল্লিশের কম বয়সী মানুষদের মধ্যে আমি এরকম ডিনায়াল দেখি অনেক। ব্লগ দিয়ে যে অন্য দেশের মানুষ ইন্টারনেট চালাতে পারে এটা ভারতের (এবং বাংলাদেশের) অনেক মানুষ ভুলে যায়। তারা প্রতিটা আলাপে দেশকে জিতিয়ে এরপর মাঠ ছাড়ে। এরকম আলোচনায় ভদ্রতার খাতিরে আপনি কিছু বলতে পারবেন না। তবে মুখ টিপে হেসে মজা নিতে পারবেন। অন্য মানুষটা ভাববে- আপনি তার কথা শুনে আনন্দিত হচ্ছেন। সে যাকগে- ভারতীয় মানুষদের সাথে আমাদের বাংলাদেশের এবং উপমহাদেশের অন্যান্য লোকেদের আরেকটা মিল হলো- তারাও বেশীর ভাগ মানুষ আমাদের মতো নিন্মমধ্যবিত্ত পরিবার থেকে উঠে আসা। দেশের বাইরে থাকলে নিয়ম করে দেশে টাকা পাঠায়। বাবা-মা, ভাই বোনের সাথে নিয়মিত যোগাযোগ রক্ষা করে। করোনায় ভারতে এতো মানুষের মৃত্যুটা যদিও অনেক ক্ষেত্রে আমরা রাজনৈতিক লেন্স দিয়ে দেখি, কিন্ত আপনি যদি কিছু ভারতীয় মানুষকে ব্যক্তিগত পরিমন্ডলে চিনেন-জানেন, অথবা আপনার নিজের আত্মীয়দের কেউ চিকিৎসার প্রয়োজনে ভারতে গিয়ে থাকেন, আপনি হয়তো আরও গভীরভাবে উপলব্ধি করবেন- ব্যাপারটা ট্র্যাজিক। অনেক ক্ষেত্রে পরিবারের একমাত্র উপার্জনক্ষম মানুষটি মারা যাচ্ছেন। অনেকগুলো মহিলা বিধবা হয়ে যাচ্ছেন, বাবার মৃত্যুর সাথে সাথে সন্তানদের ভবিষ্যৎ পড়াশোনা হতে শুরু করে ক্যারিয়ারে এগিয়ে যাওয়ার ব্যাপারটি অনেক বেশী অনিশ্চিত অথবা বেশীরভাগ ক্ষেত্রেই অসম্ভব হয়ে যাচ্ছে। স্বজন হারানো একেকটা পরিবারের জন্য বর্তমান এবং ভবিষ্যৎ সময়টা নির্মম। ভারতে করোনার সময়ে কোটি কোটি গরীব মানুষ আছে যার অবর্ণনীয় দুঃখ কষ্ট, অনাহারে-অর্ধাহারে সময় কাটাচ্ছেন। মোদী'র রাজনীতির বাইরে গিয়ে ভারতের মানুষকে একটু ভেবে দেখবেন। চিন্তা-ভাবনা এবং অন্যান্য অনুভূতির কথা বিবেচনায় আনলে ভারতীয়রা আমাদের খুবই কাছের মানুষ!
গান্ডুত্ব মোকাবেলার জন্য তিনটি গুরুত্বপূর্ণ বৈজ্ঞানিক বিধি। এক- বুদ্ধিমান মানুষও মাঝে মাঝে গান্ডুর মতো আচরণ করে। লিনাস পাউলিং বিজ্ঞানীদের মধ্যে রেয়ার ব্রিড। ভদ্রলোক কোয়ান্টাম কেমিস্ট্রির মতো জটিল বিষয়ে নোবেল পুরস্কার জিতেছিলেন। এছাড়াও নিউক্লিয়ার অস্ত্রের বিরুদ্ধে অবস্থান এবং কার্যক্রমের জন্য তিনি নোবেল শান্তি পুরস্কার লাভ করেন। বুঝতেই পারছেন- একেবারে সেলিব্রটি বনে যাওয়া লোক। লিনাস পাউলিং প্রথম একটি বইতে লিখেন যে, ভিটামিন সি খেলে আপনার ঠাণ্ডা লাগবে না এবং আপনার স্বাস্থ্যের উন্নতি হবে। পাউলিং তার বইতে পরামর্শ দেন- আপনি যদি প্রতিদিন ২০০০ মিলিগ্রাম ভিটামিন সি খান, আপনার শরীর খুব ঝাক্কাস থাকবে। মানুষের শরীরে ভিটামিন সি লাগে মাত্র ৭৫-৯০ মিলিগ্রাম এবং এটা আপনি অনেক খাবার থেকেই পেয়ে থাকেন। পাউলিং যে পরিমাণ ভিটামিন সি খাওয়ার জন্য তার বইতে মানুষকে পরামর্শ দিয়েছেন, এটা প্রয়োজনের চেয়ে প্রায় ২২ গুণ বেশী। এতো বেশী পরিমাণ ভিটামিন সি খেলে আপনার ডায়রিয়া হতে পারে, এছাড়াও আরও নানান ধরণের শারীরিক জটিলতা দেখা দিতে পারে। পাউলিং অবশ্য স্বীকার করেছিলেন যে- একজনের একটা জিনিস খেয়ে খুব উপকার পেয়েছে এটা দিয়ে এ সিদ্ধান্তে আসা যায় না যে এ পরিমাণ ভিটামিন সি খেলে সবার খুব উপকার হবে। এই যে একজন নোবেল জয়ী বিজ্ঞানীও মাঝে মাঝে গান্ডু হতে পারেন এবং অবৈজ্ঞানিক কথাবার্তা বলতে পারেন এটি গান্ডুত্বের প্রথম নিয়ম। অর্থাৎ- একজন বুদ্ধিমান মানুষ কখনো গান্ডুর মতো আচরণ করবে না এ কথা বলা যায় না। বরং ইতিহাসে এর অনেক অনেক প্রমাণ আছে। এরিস্টটলের মতো একজন বুদ্ধিমান মানুষ নারীদের বিষয়ে অনেক গাছ বলদের মতো কথা বলেছেন, যেমন নারীদের দাঁতের সংখ্যা পুরুষের চেয়ে কম। কোনদিন নিজের আশেপাশের কিছু নারীদেরকে ডেকে তাদের দাঁতের সংখ্যা গণনা করলে এই গান্ডুত্ব থেকে তিনি মুক্তি পেতে পারতেন।দুই- গান্ডুত্ব থেকে সঠিক জিনিসকে আলাদা করতে হলে আপনাকে ব্লাইন্ড টেস্টিং করতে হবে। আমরা যখন একজন মানুষের কথা চিন্তা করি, দ্রুত তার সম্পর্কে আমাদের মধ্যে এক ধরণের অনুভূতি তৈরি হয়। ঠিক যেমনটা তেঁতুলের কথা শুনলে জিভে জলে আসে। এই ধরনের চিন্তা খুবই প্রয়োজনীয় - বাঘ দেখলে যদি আপনাকে অনেক অনেক ভেবে সিদ্ধান্ত নিতে হতো যে এটি বিপজ্জনক, তাহলে আপনি বাঁচতে পারতেন না। কিন্ত এই চিন্তার সমস্যাটি হলো, এই যে আমাদের মাথায় একজন মানুষ সম্পর্কে দ্রুত অনেকগুলো চিন্তা এসে জড় হয়, যেমন- তিনি খুব ভালো লিখেন, ছবি আঁকেন, গান করেন, ভালো মানুষ, মুক্তিযোদ্ধা ইত্যাদি। এরপর আমরা আসল প্রশ্নটি অর্থাৎ - তিনি যে কথাটি বলেছেন এটি সত্য কিনা একে প্রতিস্থাপন করি অন্য একটি সহজ এবং মাঝে মাঝে অপ্রাসঙ্গিক প্রশ্ন/সত্য দিয়ে। যেমন- তিনি যেহেতু অমুক অমুক গুণের অধিকারী, অতএব- তার এ কথাটি সত্য। এ ধরণের চিন্তা আমাদেরকে প্রায়ই বিভ্রান্ত করে। যদিও এ থেকে বেঁচে থাকা বেশ কঠিন এবং সময়ের স্বল্পতার কারণে প্রায়শই অসম্ভব- এরপরেও গান্ডুত্ব থেকে বাঁচতে হলে আমাদেরকে এ স্কিলটি আয়ত্ত করতে হবে। অন্তত গুরুত্বপূর্ণ কোন প্রশ্নের উত্তর দিতে গেলে ব্যক্তির মতামত থেকে বাস্তবতাকে আলাদা করা এবং কে বলেছেন এর চেয়ে তিনি কি বলেছেন এ বিষয়ে বেশী ভাবতে হবে। একজন গাছ বলদও যদি আপনাকে একটি কথা বলে, আপনি যদি সুযোগ পান ভেবে দেখবেন, হয়তো তার কথা সে বিশেষ ক্ষেত্রে সত্য হতে পারে। অর্থাৎ আপনাকে ব্লাইন্ড টেস্টিং এর কাছাকাছি কিছু করতে হবে। তিন- গান্ডুত্বের বৈজ্ঞানিক ওষুধ হলো স্টাটিস্টিক্স। গান্ডুরা কারণ নির্ণয়ে খুব পটু হয়। আসলে মানুষের দরকার দ্রুত সমাধান। মানুষ যেখানে কোন প্যাটার্ন নেই সেখানে প্যাটার্ন দেখতে খুব পছন্দ করে। এ অবস্থায় আপনাকে আমাকে একটু ঠাণ্ডা মাথায় ভাবতে হবে। যেমন ধরুন, কেউ বলে বসলেন পহেলা বৈশাখে পান্তা ভাত খেলে মানুষ অনেক অনেক স্মার্ট হয়। এই যে পান্তা ভাতের সাথে স্মার্ট হওয়ার কার্যকরণ সম্পর্ক এটি খুব আরামের- দ্রুত আপনাকে স্মার্ট হওয়ার একটি ফর্মুলা দিয়ে দিচ্ছে। কিন্ত ব্যাপারটি সত্যি কিনা এটা বুঝতে হলে আমাদেরকে পান্তা ভাতের উপর একটি ক্লিনিকাল ট্রায়ালের আয়োজন করতে হবে। দুই দল মানুষের একদলকে পান্তা ভাত খাওয়ানোর এবং আরেকটি দলকে না খাওয়ানোর পর আমাদেরকে পরীক্ষা করে দেখতে হবে পান্তা ভাত আসলে এ বিষয়ে কোন ভূমিকা রাখছে কিনা । মানুষ যেহেতু দ্রুত কারণ জানতে এবং ব্যাখ্যা করতে পছন্দ করে- এ কারণে গান্ডুরা প্রায়ই সীমাহীন জনপ্রিয় হয়ে থাকে। যে কোন বিষয়ে আমরা যখন এই সিদ্ধান্তে উপনীত হবো, অমুক কারণে এটা হয়েছে, গান্ডুতব থেকে মুক্তি পেতে হলে আমাদেরকে ভাবতে হবে- এটা আসলে এ কারণে ঘটেছে কিনা। আমাদেরকে এখানে সাহায্য করতে পারে স্টাটিস্টিক্স। অবাক করা ব্যাপার হলো- দুনিয়াটা বিজ্ঞান এবং প্রযুক্তিতে যতো আগাচ্ছে গান্ডু হওয়া আরও সহজতর হচ্ছে। গান্ডুতব থেকে পরিত্রাণ লাভ একটি জীবনব্যাপী সাধনার কাজ। 
আঠার কোটি মানুষের দেশে উনিশ কোটি মুক্তিযোদ্ধা সন্তান। বলতে পারেন জিয়াউর রহমানের নতুন কোন চাল।
একজন মরণাপন্ন মানুষ কি ভাবেন ? কি স্বপ্ন দেখেন ? আরেকটু সময় পেলে তিনি কি করতে চান ? তার পরিবার, সন্তান, বাবা-মা, বন্ধু বা কাছের মানুষদের সাথে সময়টুকু তিনি কিভাবে কাটাতে চান ? ৩৫ বছর বয়সী ডিউক ইউনিভার্সিটি শিক্ষক কেইট বোওলার স্টেজ-৪ কোলন ক্যান্সারে আক্রান্ত হওয়ার পরের সময়টুকু নিয়ে লিখেছেন এ বই। বিয়ের দীর্ঘ সময় অপেক্ষার পর সন্তানের মা হয়েছেন, ক্যারিয়ারে ধীরে ধীরে আগাচ্ছেন, একটা বাড়ি কিনেছেন এখন আরেকটু বেশী সংসারী হবেন, সন্তানের বেড়ে উঠা দেখবেন- এরকম সময়ে জানতে পারেন স্টেজ-৪ ক্যান্সারে আক্রান্ত তিনি। এরপরের প্রতিটা মুহূর্ত শঙ্কার, ভয়ের। একজন থিওলজির শিক্ষক হিসেবে তিনি ছাত্রদেরকে থিওলজির ইতিহাস, রাজনীতি, আচার-অনুষ্ঠান পড়িয়েছেন। কিন্ত এরকম মুহূর্তে আমাদের কি করা উচিত এরকম কোন কিছু তিনি পড়াননি। সব সময় স্রস্টাকে নিয়ে জানেন, পড়াশোনা করেন এরকম একজন মানুষের মানবিক অনুভূতিগুলো কি আমাদের মতো সাধারণ মানুষ থেকে অনেক বেশী আলাদা ? চার্চ-ভক্ত মানুষেরা অনেক বেশী মিরাকল প্রিয়। সারাক্ষণ বলতে থাকেন- মিরাকল হবেই, দরকার কেবল বিশ্বাস। আশার বাণী শুনে অনেক মানুষ মিরাকলে বিশ্বাস করেন জীবনের শেষ দিন পর্যন্ত। হয়তো মনে করেন এ বিশ্বাসই স্বস্তির। কিন্ত কেউ যদি এরকম মুহূর্তে বাস্তববাদী হয়ে যান- যদি বুঝতে পারে মিরাকলের নামে যা চলছে এর বেশীরভাগ বুজুরকি এবং এর শেষ পরিণতি হতাশার ? মিরাকল তার জীবনেও হয়েছে, প্রায় অকেজো হয়ে যাওয়া হাতটা ভালো হয়েছে। এবারেও কি ঘটবে এরকম একটা মিরাকল ? কেইট আশাবাদী- তিনি স্রস্টার কাছে প্রার্থনা করেন আরও কিছু বছর বাঁচতে। যেন খাদের কিনারা থেকে স্রস্টা তৈরি করে দেন একটা ব্রিজ। চিকিৎসার এক পর্যায়ে হঠাৎ কেইট জানতে পারলেন তিনি একটা বিরল গ্রুপের মধ্যে আছেন যাদের জন্য একটা নতুন ড্রাগের ক্লিনিকাল ট্রায়াল শুরু হয়েছে। কিন্ত তার ইনস্যুরেন্স এ ব্যয়ভার বহন করবে না। তার বাবা সিদ্ধান্ত নিয়েছেন দরকার হলে মেয়ের জন্য নিজের সব কিছু বিক্রি করবেন- বাবারা যেমন হয় আর কি! কেইট ভাবছেন, আমি হয়তো মরে যাব, সাথে কি বৃদ্ধবাবার শেষ সম্বলটুকুও নিয়ে যাব ? শেষ পর্যন্ত ডিউক ইউনিভারসিটি কলিগদের সহায়হতায় ক্লিনিকাল ট্রায়ালের পথ উন্মুক্ত হয়েছে। প্রতি দুই মাস পর পর স্ক্যান, সাথে চলছে ক্যামোথেরাপি- খুব কষ্ট, অনিশ্চয়তার সময়। পেন্ডুলামের মতো সুয়িং করছে জীবন। এরকম ভালনারেবল সময়ে একজন মানুষকে অন্যরা কিভাবে দেখে ? যেমন ডাক্তাররা ? কেউ কেউ প্রায় নির্জীব জড় পদার্থের মত রোগীকে দেখেন- সজোরে চাপ দিয়ে বুঝতে চেষ্টা করেন ব্যথাটা কোথায়। কঠিন প্যাথোলজি এবং 'সত্যি কথা'টি মুখের উপর বলে চলে যান- মৃত্যুর মত একটা সত্যি যত দ্রুত মেনে নেয়া যায় ততই মঙ্গল। আবার ডাক্তারদের মধ্যেও অনেকে আছেন সংবেদনশীল যারা বুঝেন এরকম মুহূর্তে মানুষকে কি করে শান্ত রাখা যায়। আপনি কেন অসুস্থ হয়েছেন, বিপদে পড়েছেন এবং আপনার কি করা উচিত- এ ব্যাপারে অন্য মানুষের কাছে ব্যাখ্যার কোন অভাব নেই। আপনার পাপ, স্রস্টার প্রতি দৃঢ় বিশ্বাসের অভাব, আপনার স্বর্গে যাওয়ার প্রস্ততি, অথবা এ মুহূর্তে স্রস্টার প্রয়োজন আপনার মতো একজন ফেরেশতাকে। অথচ স্বর্গে দ্রুত যাওয়ার জন্য এ মানুষগুলোর মধ্যে এরকম ব্যাকুলতা দেখা যায় না কেন ? কেউ কেউ নিয়ে আসেন তুলনা। অন্তত তার তো স্বামী সন্তান আছে অথচ এর চেয়ে কষ্ট করে কিভাবে সে মানুষটি বেঁচে আছেন ? অন্যের কষ্টের সাথে নিজের কষ্ট তুলনা করা কি একেবারেই প্রয়োজনীয় ? এরকম মুহূর্তে মানুষকে সান্ত্বনা দেয়া অবশ্যই অনেক কঠিন। কোন কোন সময়ে বেশী কিছু না বলাই ভালো। বরং একটু নীরবতা, একটু জড়িয়ে ধরা অথবা একটা হাতের স্পর্শ যাতে মনে হয় মানুষটি বেঁচে আছে- এটাই হয়তো সবচেয়ে গুরুত্বপূর্ণ। বিপদের কথা - এরকম প্রয়োজনীয় রীতিনীতি কোন স্কুলে শেখানো হয় না। অন্য মানুষের কষ্টকে আপনার কারণ দিয়ে ব্যাখ্যা করার প্রয়োজন নেই। আপনার ডাক্তারি-বিদ্যা, আপনার খালার অসুখ অথবা আপনি এ সম্পর্কে কি মনে করেন এরকম মুহূর্তে এ জিনিসগুলো বলে অন্যের কষ্টটাকে ছোট না করাই কাণ্ডজ্ঞান থাকা মানুষের কাজ। এরকম সময় মানুষকে কি বলা উচিত এবং কি বলা উচিত না এ নিয়ে কেইট তার বই শেষে দুইটা সুন্দর এপেন্ডিক্স যোগ করেছেন। ছোট বই, ছোট ছোট চ্যাপ্টার। মাত্র কয়েকটা বিকেলে আপনি পড়ে ফেলতে পারবেন লেখকের শেষ সময়ের উপাখ্যান।
লোকে খালি ধর্মীয় বই কিনে কেন ? ইউরোপ আমেরিকাতেও মাত্র দুই ভাগ বই ৯৮ ভাগ ব্যবসা করে। যে কোন প্রকাশককে অনেকগুলো সম্ভাব্য বই ছাপিয়ে এই রিস্কটা নিতে হয়- হয়তো কোন একটা বই ভাল করবে। আমি ওয়েস্টার্ন লেখকদেরকে গত পাঁচ সাত বছরে যতদূর বুঝেছি- একেকটা বই ফিকশন না নন-ফিকশন যে ধরণেরই হোক না কেন, একজন লেখক অনেক সময় নিয়ে একটা বই লিখেন। লেখকরা কতো কষ্ট করে একটা বই লিখেন- নন ফিকশন বইয়ের ক্ষেত্রে এটা আপনি খুব সহজে ধরতে পারবেন শুধু রেফারেন্স সেকশনটা দিয়ে। এছাড়া প্রায় প্রত্যেকে ভালো লেখকের নিজের একটা রিসার্চ গ্রুপ থাকে। পিয়ারদের প্রফেশনাল গ্রুপ থাকে- যেখানে বই লেখার পর তারা অন্যান্য এক্সপার্টদের মতামত নিয়ে থাকেন। এই বিষয়ে তারা দীর্ঘ সময় ধরে কাজ করে এবং অনেকগুলো পেপার পাবলিশ করে এরপর একটা বই লিখেন। আর ফিকশন রাইটিং তো এমনিতেই কঠিন।একজন ফিকশন রাইটার আপনাকে তার বর্ণনা এবং লেখা দিয়ে যে ট্যুর করিয়ে আনতে চান এর জন্য আসলে রক্ত-ঝরানো পরিশ্রম করতে হয়। লেখা আর কাটা, লেখা আর কাটা- লেখার চেয়ে অনেক বেশী এডিট এবং আবারো লেখা এই করে চলে জীবন। 
ওয়েস্টার্ন ওয়ার্ল্ডে কপিরাইট ল নিশ্চিত করবে- আপনি যদি অনেক কষ্ট করে লিখেন এবং একটা বই বাজারে চলে, আপনি প্রায় বাকি জীবন এই বইয়ের রয়ালটি দিয়ে চলতে পারবেন। পশ্চিমে একজন লেখক একটা বই লিখেন- এরপর অন্তত দুই বছর এই বইয়ের উপর বিভিন্ন জায়গায় লেকচার দেন, টেড-টক দেন, প্রশ্নের উত্তর দেন। সেমিনার করেন, বিভিন্ন বিশ্ববিদ্যালয়ে লেকচার দেন। ভালো বই মানুষ হয়তো কিনে কিন্ত এ ধরনের এঙ্গেজমেন্টের কোন বিকল্প নেই। একজন লেখকের কথা শুনে, প্রশ্ন করে তার সাথে পাঠকের যে মানবিক সম্পর্ক তৈরি হয়- এটা ব্যক্তিগত সম্পর্কের সবচেয়ে কাছাকাছি! আমি যে কোন বই কেনার আগে একজন লেখকের কিছু টেড টক বা ইন্টার্ভিউ এবং তার কিছু লেখা- অন্ততপক্ষে তার লেখার বইয়ের বিষয়াদি এবং তার লেখার ধরনের সাথে পরিচিত হতে চাই। টাকা দিয়ে কিনব এবং সময় দিয়ে পড়ব- যে সময় আমাদের আছে এটাকে সবচেয়ে বেশী কাজে লাগানোর জন্য আপনাকে অবশ্যই সিলেক্টিভ হতে হবে। নাসিম তালেব মনে করেন, যে কোন কাজের আপনার সাফল্য নির্ভর করছে আপনি কি করছেন এর উপর না, বরং আপনি কি কি বাদ দিতে পারছেন - বাংলাদেশে এবার যেসব বই বেস্ট সেলার, সেসব বইয়ের লেখকদের লেখা সবার ভালো লাগছে না। ঠিক আছে- এটা ব্যক্তিগত রুচির ব্যাপার। কিন্ত বরাবরের বেস্ট সেলার লেখকরাও তো ধরেই নিয়েছিলেন- 'বোতল ভুত' লিখে পাঠকদেরকে বোতলের মধ্যে ঢুকিয়ে রাখবেন। সবাইকে সব সময় এরকম বোকা ভাবা ঠিক না। গত দশ-বিশ বছর রাজত্ব করার পরেও তারা নিজেদেরকে সামান্য আপডেট করার প্রয়োজন মনে করেন নি। ধর্মীয় বইয়ের একটা গুরুত্বপূর্ণ ব্যাপার অনেক সেলিব্রেটি লেখকরা ভুলে যান- ক্লাসিক বই ছাড়া প্রায় সব বইয়ের আবেদন সীমিত। আপনি কয়বার কোন একটা লেখকের বই উলতে-পাল্টে পড়েন ? ধর্মীয় বইয়ের প্রয়োজনীয়তা সার্বজনীন- আরও অনেক দিন পড়েও এই বই থেকে উপকৃত হতে পারেন বলে এর পাঠকরা মনে করেন। এই যে টাইম-লেস ফিচার, এটা যদি আপনি অর্জন করতে চান অবশ্যই ভেবে দেখবেন- আপনার বই এখন থেকে পাঁচ-দশ বছর পর প্রাসঙ্গিক থাকবে কিনা ? এত বছর ধরে আলোকিত মানুষ তৈরির কাজ যারা করলেন, বিশ্ববিদ্যালয়ে পড়ালেন, পত্রিকায় লিখলেন, সভা সমিতিতে বক্তৃতা দিলেন, টক শো করলেন - আপনারা কেন নতুন পাঠক তৈরি করতে পারলেন না ? এই জায়গাগুলো তো হুজুররা দখল করে রাখেনি। " বড় বড়" লেখকরা বই লিখেন অথচ বইগুলো নিয়ে কোন সুন্দর আলোচনা হয় না, সমালোচনা বা রিভিউ হয় না, তারাও পাঠকদের সাথে এঙ্গেজ হন না- তাদের শুধু খেদ লোকে তাদের বই কিনে না! অথচ নিজের অভিজ্ঞতা থেকে জানি- কোন শিক্ষক যদি ক্লাসে একটা সুন্দর ঘটনার রেফারেন্স দিয়ে একটা বইয়ের কথা বলে থাকেন- ক্লাসের দশ জন ছাত্র আছে যারা এ বইয়ের বিষয়ে আগ্রহী হয়। ভালো বই লিখেও কেউ যে সফল হবেন এর গ্যারান্টি কোন মার্কেটেই নেই। তবে ভালো লিখতে থাকলে হয়তো মানুষ একটা পর্যায়ে কারও লেখা পড়বে এই সম্ভাবনা থাকে- অনেক প্রস্ততি থাকলে ভাগ্যের সহায়তা পাওয়ার সম্ভাবনা বাড়ে । বাংলাদেশের লেখকদের খালি অভিমান- লোকে আমার বই কেনে না কেন ? আমি তো ভালো বই লিখেছি- এখন তো কেবল লোকেদের ঠ্যাকা।
আমার কয়েকজন কলিগ আমাকে মাঝে মাঝে জিজ্ঞেস করেছে- 'আপনার মধ্যাহ্নভোজন উপভোগ করুন / একটি ভাল খাবার পান' এর বাংলা কি ? ইউরোপিয়ানরা সহ প্রায় সব ওয়েস্টার্ন কালচারেই খাওয়ার সময়- আপনার মধ্যাহ্নভোজন উপভোগ করুন / একটি ভাল খাবার পান' এ ধরনের কথাবার্তার বিনিময় হয়। আমি আমার কলিগের প্রশ্ন শুনে একটু অপ্রস্তত হয়েছি। আমার কলিগও একটু অবাক হয়েছে যে এরকম কোন একটা কথা বাংলা ভাষায় আমরা বলি না। কেন এরকম কিছু আমরা বলি না, এটা আমি চিন্তা করেছি। আমার ধারণা মোটামুটি ইংরেজ শাসনের সময়টা ধরলে দেখা যায়- খাবার আমাদের দেশে অনেক বেশী প্রতুল ছিলো না। আপনি যদি অভুক্ত থাকেন আপনার জন্য এ ধরনের সামাজিক যোগাযোগের চেয়ে দ্রুত বেশী করে খাওয়াটাই বেশী গুরুত্বপূর্ণ। খাওয়া দাওয়া বেশীরভাগ কালচারে এখনো একটা সোশ্যাল ইভেন্ট। মানুষেরা যখন বিভিন্ন ট্রাইবে বিভক্ত ছিল তখনও সবাই গোল হয়ে একসাথে বসে খাওয়া দাওয়া করতো। বিরোধ মীমাংসার জন্যেও অনেক ট্রাইব ভোজনকে একটা আইস ব্রেকার হিসেবে দেখতো। সোশ্যাল ইভেন্টের একটা গুরুত্বপূর্ণ বিষয় হলো অন্য একটা মানুষের সাথে যোগাযোগ। এর আরও কিছু গুরুত্বপূর্ণ সুবিধাও আছে। যেমন ধরেন- ফ্রেঞ্চরা বেশ ধীরে ধীর খায়। এটা এক দিক থেকে আপনার হজমের জন্য ভালো। এছাড়া আপনি ধীরে ধীরে খাচ্ছেন আপনার পাকস্থলি কিছুটা সময় পাচ্ছে সেন্স করার যে আপনি কতটুকু খেয়েছেন। অনেক দিন অভুক্ত থাকার পর খাবার পেলে মানুষের যে অবস্থা হয় মোটা দাগে আমাদের অবস্থা এ রকম। দ্রুত এবং বেশী খাওয়ার দিক থেকে আমরা প্রায় অদ্বিতীয়। এরপর আপনি যদি কথাবার্তার দিক মনযোগ কম দিয়ে খাবারের দিকে বেশী মনযোগ দেন আপনার জন্য বেশী খাওয়া আরও সহজ হয়ে যাবে। অনেক দেশের সোশ্যাল ইভেন্টে বেশী খাওয়াকে খুব একটা ভালোভাবে দেখা হয় না। এদিক থেকেও আমরা আসলে একটু অসুবিধাজনক অবস্থায় আছি- বাংলাদেশের অতিথি আপ্যায়নের কথা হলো- আরেকটু খান, অমুকটা একটু নেন। আমাদের খাবারের প্লেট অন্য অনেক দেশের মানুষের চেয়ে বড়ো। বড়ো প্লেটে মানুষ প্রতিবারে ১৫ থেকে ২০ ভাগ বেশী খাবার খায় এবং কোন কিছু না বুঝেই। আপনি খেয়াল করলে দেখবেন- প্রায় সব ধর্মে রোজা বা উপবাস আছে এবং এর একটা উদ্দেশ্য হলো পরিশুদ্ধি। প্রাচীন মানুষ যেটা হাজার বছর আগে বুঝেছে- আপনার পাকস্থলির জন্য বিরতি খুব গুরুত্বপূর্ণ। আধুনিক মানুষ একেবারে উল্টোটা বুঝেছে- খাওয়া দাওয়া আমাদের সবচেয়ে বড় বিনোদন। নামাজ, মেডিটেশন বা আরও সব প্রার্থনার একটা গুরুত্বপূর্ণ স্টেপ হলো মনযোগ- প্রাচীন মানুষেরা জানতো এই অভুক্ত থাকা আপনার শার্পনেসের জন্য কত জরুরী। আধুনিক সময়ের সবচেয়ে বড় বিনোদন খাওয়া-দাওয়া। রোজায় অভুক্ত থাকার পর আমাদের ইফতারের সারমর্ম হলো- এই যে জীবন থেকে অনেকগুলো ঘণ্টা হারিয়ে গেলো না খেয়ে, এখন দ্রুত খেয়ে পুষিয়ে নেই! 
ধূমপায়ীদের সম্পর্কে আমার এমন গভীর কিছু রয়েছে যা ধূমপানের কাজকে বাদ দিয়ে প্রথমে আমার নজরে এনেছে। আপনি একটি অফিসে যান, এবং আপনি ধূমপান কর্নার দেখেন- যেমন ধূমপান অঞ্চলে লোকেরা ধূমপান করতে বের হয়। এটি কোনও বৃষ্টিপাত বা রৌদ্রোজ্জ্বল দিন কিনা এমনকি শীতল বাতাস বা শীতল বা শীতল শীতের শীতল বাতাস - এগুলি নিরস্ত করা হবে না। নিকোটিন ধাক্কা- সম্ভবত এটি পরাস্ত করা খুব কঠিন। এবং তারপরে যাদুকর কিছু ঘটে you আপনি যারা হন না কেন আপনি সর্বদা স্বাগত। আপনি ক্লাবে যেতে পারেন, চ্যাটে যোগ দিতে পারেন এবং হাসি ভাগ করতে পারেন। আপনি একটি রসিকতা বা দুটি ভাঙ্গা ক্র্যাক করতে পারেন এবং সময়ে সময়ে প্রতিশোধ নিতে পারেন। যদি এটি কোনও ট্রেন স্টপ বা কোনও সর্বজনীন জায়গা হয় তবে আপনি খুঁজে পেতে পারেন যে অন্য ব্যক্তির সাথে আপনার ভাল যোগাযোগ ছিল এবং তবুও আপনি যখন আপনার কাজটি শেষ করেছেন ততক্ষণে আপনি আপনার প্রতিপক্ষের নামটিও জানেন না। আপনি যদি কাজের সময় একটি ইন্টারনেট বিরতি নেন- এটি আপনাকে আরও তথ্যের সাথে অভিভূত করে। জ্ঞানীয় এবং ভিজ্যুয়াল লোড থেকে মুক্তি পাওয়ার আমাদের সুযোগটি আরও কমে যায় এবং ক্লান্তি বা মুহূর্তের মস্তিষ্কের বিবর্ণতা থেকে সেরে উঠার যথেষ্ট সুযোগ আপনি পান না। তবে, প্রকৃত মানুষের সাথে কথা বলা এবং হাসির ফেটে ভাগাভাগি করা এক বিরাট কাজে সহায়তা করে। এবং আপনি সবচেয়ে ভাল অংশটি জানেন- আমি প্রায়শই দেখতে পাই যে ধূমপায়ীরা অপরিচিত অপরিচিতদের সাথে অন্য সহকারী ধূমপায়ীদের কাছে ছোট উদারতা দেয়। আমি ধূমপায়ীকে ধূমপানের জন্য মরিয়া দেখছি এবং লাইটার ধরে রাখতে পারে না, ডান এবং বাম লোকদের জিজ্ঞাসা করে। এবং তারপরে হঠাৎ, আপনি দেখতে পাবেন যে অন্য একটি লোক সাইকেল লেন দিয়ে দ্রুত এগিয়ে চলেছিল এক মুহুর্তের জন্য থামবে। শীতল সকালে শীতল সকালে তার গ্লোভস খুলে ফেলবে, তার সহকর্মী ধূমপায়ীকে আগুন জ্বালিয়ে দেবে এবং তার প্রাপ্য ধন্যবাদ না পেয়ে দ্রুতগতিতে এগিয়ে যাবে! তারা সকলেই অন্য কোনও সম্প্রদায়ের মতো দুর্বলতার ক্ষুদ্র মুহূর্তগুলি ভাগ করে নেয়। ধূমপান বাদে ধূমপায়ীদের আমি আপনাকে সালাম জানাচ্ছি। আমি আপনাকে আশ্বাস দিতে পারি - এক কাপ কফি চেষ্টা করার মতো এবং এটি ঠিক সূক্ষ্মভাবে বেরিয়ে আসতে পারে। হ্যাঁ, আপনি যতক্ষণ নিজের পছন্দ মতো অন্য ব্যক্তিকে সাহায্য করতে সক্ষম নাও হতে পারেন- তবে আরে, এক কাপ কফি এমনটি যা প্রত্যেকের প্রাপ্য এবং আপনি যে কোনও সময় অফার করতে পারেন!
স্টাটিস্টিক্স ১০১ ফর দ্য সেকুলারস। বাংলাদেশে সেকুলাররা যেহেতু স্টাটিস্টিক্স বিষয়টি কোনদিন পড়ার সুযোগ পাননি তারা সাধারণ মানুষদেরকে ব্যাখ্যা করতে গিয়ে কয়েকটি বড় ভুল করেন। তাদের সাহায্য করার জন্য আমার এ কোর্স- স্টাটিস্টিক্স ১০১ ফর দ্য সেকুলার'স। যেহেতু উনারা অল্প কিছু রবীন্দ্রনাথের বই, ছড়া, গান এসব নিয়ে অনেক গর্ব করে জীবন কাটিয়ে দেন অতএব, আমার এই কোর্স মাত্র দুইটি নিয়মের মধ্যেই সীমাবদ্ধ- উনাদের নরম-কোমল বুদ্ধির মতোই একেবারে নান্না-মুন্না কোর্স। প্রথম ল- কো-রিলেশন এবং কজেশান এক জিনিস না। যেমন ধরেন- আপনি একজন লাল-টিপ এবং স্লিভ লেস ব্লাউজ পড়া মানুষ দেখলেন। এবং আপনার বিবেচনায় মনে হলো বাংলা রচনা লেখার জন্য যতগুলো কবিতার লাইন দরকার, সবকটা উনার মুখস্ত। অতএব, উনি খুব বুদ্ধিমান এবং এটাই বুদ্ধিমান মানুষের পোশাক। তো এখানে যে ভুলটি হয়েছে সেটি হলো- অবশ্যই মানুষটি বুদ্ধিমান হতে পারেন কিন্ত এই লাল টিপটি পড়ার কারণে তিনি এ বুদ্ধিটি অর্জন করেন নি। অথবা একজন মানুষের গায়ে পাঞ্জাবি পাজামা থাকলে তিনি বোকা বনে যান না। এই যে আপনি আপনার পরিচিত মহলের কিছু মানুষের পোশাক দেখে ধরে নিচ্ছেন এ পোশাক পড়া মানুষরাই বুদ্ধিমান এটা আসলে কো-রিলেশান কিন্ত এটি তার বুদ্ধিমান বা বোকা হওয়ার কারণ (কজেশান) না। দুই- ল অব স্মল নাম্বারস। ধরেন আপনি আপনার তিনজন রবীন্দ্রনাথ পড়া বন্ধুদেরকে দেখলেন সবাই লাল আন্ডারওয়ার পড়ে । এ থেকে আপনি সিদ্ধান্তে উপনীত হলেন যে রবীন্দ্রনাথ পড়া সবাই লাল আন্ডারওয়ার পড়ে। এখানে যে ভুলটি আপনার হয়েছে সেটি হলো 'ল অব স্মল নাম্বারস'। আপনার স্যাম্পল সাইজ বেশী ছোট। আরেকটু বড় সাইজের স্যাম্পল না নিলে আপনার এই লাল আন্ডারয়ার হাইপোথিসিসটি পরীক্ষা করা যাবে না। এ দুইটি সাধারণ জিনিস না জেনে আপনি এক দুইটা টক শো তে দুয়েকটা ভুল কথা বলে মারা গেলেন- দুনিয়ার মানুষেরা মারা যাওয়ার পরেও আপনাকে গালি দিবে। আপনার পরিবারের লোকজনের জন্য এটা কষ্টের কারণ হতে পারে। এ সামান্য দুইটা ল পারে আপনাকে আজীবনের গর্দভ অবস্থা থেকে মুক্তি দিতে। কোর্সটি শেষ হলো।
বিভিন্ন দেশের জাতীয় সংগীতগুলার দিকে দেখেন- মোস্টলি দেখবেন মানুষের ট্রাইবালিজমের বহিঃপ্রকাশ। আপনি মোটামুটি ভাবে একটা মাদার অব জাতীয় সংগীত রচনা করতে পারবেন। যেমন- হে অমুক দেশ আমার তুমি কি সুন্দর। তোমার আকাশ, তোমার বাতাস লা লা লা, তোমার তারা, পতাকা, ফুল, ফল, জল। এই দেশ বীরের দেশ, কোনদিন আমরা মাথানত করি না, আমরা মুক্ত, স্বাধীন। রক্ত দিয়েছে, লাগলে আরও দিব, কিন্ত আমরা স্বাধীন থাকব। -------------------------- ----------------------------- আর হ্যাঁ, আমরা কিন্ত বিশ্বব্রহ্মাণ্ডের সেরা দেশ, হু! তো আগে মানুষ বিভিন্ন ট্রাইবে বিভক্ত ছিল- প্রতিটা ট্রাইবের বিভিন্ন রকম চিহ্ন বা প্রতীক ছিল। কারও ছিল পতাকা। অনেকের মুখে বা শরীরে উল্কি যাতে যুদ্ধ লাগলে নিজের দলের লোকদেরকে চেনা যায়। এখন সবার একটা পতাকা, একটা সংগীত। মোহাম্মদ আলী একজন সেরা বক্সার ছিলেন, তার চেয়ে ভাল বক্সার হয়তো আসতে পারে কিন্ত মোহাম্মাদ আলীর মতো একজন স্বাধীনচেতা নৈতিক মানুষ খুব বিরল- আপনি সহজে খুঁজে পাবেন না। যেই সময় আমেরিকার লোকজন দেশপ্রেমের নামে অনেক অনেক জিংগোইজম করছে- ভিয়েতনামের লোকজনকে টনে টনে বোমা দিয়ে হুতায়া ফেলতেছে, এবং বোমা দিয়েই ভিয়েতনামের নাম নিশানা মুছে জয় জয়কার করতে চাইছে- মোহাম্মদ আলী বলেছেন- আমি যুদ্ধে যাব না। যে ভিয়েতনাম হাজার মাইল দূরে, যে দেশের লোকজনের সাথে আমার কোন বিরোধ নাই- একজন নিরীহ সিভিলিয়ান মারার জন্য আমি যুদ্ধে যোগ দিতে চাই না। দেশের প্রতি যদি আপনি আস্থা রাখেন, ন্যায় অন্যায় না বুঝে যে কোন অবস্থায় দেশের জন্য যে কোন অবস্থায় যদি আপনি প্রাণ দিতে চান- প্রায়ই দেখবেন আপনি অন্যায়ের প্রতি পূর্ণ আস্থা সমর্পণ করছেন। দেশ একটা এবস্ট্রাক্ট ব্যাপার, নিজে নিজে চলে না- এটা চালায় সরকার। তো দেখা গেল- আপনি দেশের সুবর্ণজয়ন্তীতে খুব পতাকা উল্কি দিয়ে খুব দেশপ্রেম করে করোনা আক্রান্ত হয়ে মারা গেলেন- আগে অন্তত নিজের ট্রাইবের লোকেরা আপনার জন্য শোক করত-মরসিয়া করত। আর ট্রাইবের একটা ব্যাপার হলো- স্কিন ইন দ্য গেম। আপনি ট্রাইবের নেতা- আপনাকে সামনে থেকে যুদ্ধে নেতৃত্ব দিতে হবে। আপনার ছেলেদেরকে যুদ্ধে থাকতে হবে। রোমান সম্রাটরা জানতেন- যুদ্ধ করে ধরা পড়লে আপনাকে জুতা পরিস্কার করার পাটাতন হিসেবে ব্যবহার করা হবে। এর চেয়ে যুদ্ধ করে মারা যাওয়াই ভালো। রোমান সম্রাটদের একটা বড় অংশ যুদ্ধে মারা গেছেন। দেশের অবস্থা দেখেন, দেশের সুবর্ণজয়ন্তী হবে- আপনার ট্যাক্সের টাকা খরচ করে। করবেন রাজা-বাদশাহরা নিরাপদ পরিবেশে। এরপর যখন করোনা ছড়িয়ে পড়বে- আপনার দোষ। আপনি দেশের আইন মানেন না, আপনার পেটে ভাত নাই- এটা নিয়ে কেন অভিযোগ করেন ? আপনি জাতীয় সংগীত শুনবেন, খিদা লাগলে জাতীয় পতাকার দিকে দেখবেন। এই তো! ট্রাইবাল জীবনের সবগুলা সুবিধাকে একটা সংগীত এবং একটা পতাকা দিয়ে রিপ্লেস করলে আপনি পাবেন বাংলাদেশ !
আপনারা যারা দ্বিতীয় বিয়ে করতে চান- একটা ফ্রি উপদেশ। দয়া করে প্রথম স্ত্রীর কাছে এটা গোপন করবেন না। এতে আপনাকে সব সময় অনেক অনেক জিনিস গোপন করতে হবে। এমনকি একটা কল বা মেসেজ আসলো- শান্তিতে যে একটু কথা বলবেন বা মেসেজ লিখবেন সেটাও করতে পারবেন না। ধরেন আপনি যাচ্ছেন দ্বিতীয় বউয়ের কাছে- প্রথম বৌ জিজ্ঞেস করল আপনি কৈ যাচ্ছেন ? বলতে হবে বস ডাকছে। দুই বিয়ের সক্ষমতা রাখেন এরকম একজন জাঁদরেল পুরুষ মানুষের জন্য এটা খুবই লো সেলফ-এস্টিমের কাজ! বিয়ে করা বউয়ের সাথে যদি একটু শান্তিতে কথা বলতে না পারেন এবং সারাক্ষণ যদি চোর পুলিশ খেলতে হয়- তাইলে দ্বিতীয় বিয়ে করে আসলে কি কোন শান্তি আপনি পাইলেন ? আচ্ছা দ্বিতীয় বিয়ে তো মানুষ সুখ শান্তির জন্যেই করে- থ্রিলার গেমের অংশ হিসেবে তো না- নাকি ?
জেলে বসে হিটলার ইউজেনিক্স নিয়ে লেখা বইপত্র পড়েছিলেন। একটা বিশুদ্ধ জাতি তৈরির ধারণা হিটলারের মধ্যে বদ্ধমূল হয়ে যায়। হিটলার মনেপ্রাণে চেয়েছেন একটা বিশুদ্ধ জার্মান জাতি তৈরি করতে এবং এটা করতে হবে ইহুদিদেরকে বাদ দিয়ে। শত্রু থাকার অনেক অসুবিধা আছে কিন্ত কোন কোন সময় রাজনৈতিক প্রতিপক্ষকে আপনি যদি শত্রু হিসেবে দেখাতে পারেন এটা খুবই চমৎকার একটা ব্যাপার। শত্রুর বিরুদ্ধে যুদ্ধ করা মানুষের একটা আদিম প্রবৃত্তি। এই যে সবাই মিলে কোন একটা কিছুর বিরুদ্ধে যুদ্ধ করার যে প্রয়োজন এটা আমাদের পূর্বপুরুষদের কাছ থেকে আমাদের ডিএনএতে এসে মিশেছে। মানুষের মধ্যে ঐক্য তৈরির জন্য শত্রুর চেয়ে ভালো আর কোন নিয়ামক নেই। হিটলার ইউজেনিক্সের এ ধারণাটা এত বেশী পছন্দ করেছিলেন যে খোদ আমেরিকানরা তার কাছে নস্যি বনে যায়। হিটলারের জার্মানির (এবং এখনো জার্মান জাতির মধ্যে দেখা যায়) আরেকটা বৈশিষ্ট্য ছিলো- সুন্দর পরিকল্পনা এবং এব কিছুর নিখুঁত ফিরিশতি তৈরি করা, কাগজ পত্রে সুন্দর করে সব কিছু টুকে রাখা। ডাটা সংগ্রহ করার কাজে আরও কোন দেশ এত আগে এতো নিখুঁত পরিকল্পনা করেছে বলে খুব বেশী উদাহরণ দেখা যায় না। কে ইহুদি, কোন বাসায় থাকে, পরিবারের সদস্য সংখ্যা কত, কে কি কাজ করে এরকম যাবতীয় সব তথ্য নাৎসি বাহিনীর লগ বুকে আপনি পাবেন। নাৎসিদের প্রুশিয়ান সায়েন্স একাডেমিতে ফিজিক্সে ছিলেন অনেক জাঁদরেল সব বিজ্ঞানীরা। অন্যদিকে বায়োলজিতে অনেক হাতুড়ে সব লোকজনও ছিল। যমজ বাচ্চাদের মধ্যে কি কি বৈশিষ্ট্যে মিল আছে অথবা যেসব লোকেরা বুদ্ধিমান বা কর্মক্ষম নয় এদের বংশবৃদ্ধি কিভাবে রদ করা যায় এসব নিয়ে এসব হাতুড়েদের কাজকর্ম ছিলো অনেক। হাজারে হাজারে মানুষ এসব নিষ্ঠুর কর্মযজ্ঞের শিকার হয়। হিটলারের পতনের পর হিটলারের সব কুকর্ম খুঁজে পাওয়ার একটা বড় উৎস ছিল নাৎসি বাহিনীর লগ বুক এবং অনেক্ষেত্রে এসব হাতুড়ে বিজ্ঞানীদের ডায়রি । কার কার উপর কি ধরনের "পরীক্ষা-নিরীক্ষা" চালানো হয়েছে এবং এতে কি ফল পাওয়া গেছে অনেক ক্ষেত্রে বিস্তারিত সব বর্ণনা লেখা আছে। ইস্ট ইউরোপে যখন ডিক্টেটরশিপ ছিলো- মিলিটারি লগ বই ঘেঁটে দেখা গেছে বন্ধু বন্ধুর বিরুদ্ধে গোপনে সাক্ষ্য দিয়েছে, অভিযোগ করেছে। এমনকি স্বামীর বিরুদ্ধে স্ত্রী গোপনে গিয়ে বলে এসেছে। অনেক মানুষ প্রকাশ্যে কান্না করতেও ভয় পেতো । বাথরুমের শাওয়ার চালিয়ে শব্দের আড়ালে গিয়ে কান্না করতো। দেশ কোন চির সত্য বিষয় না। রাষ্ট্র এবং সরকার সব সময়েই নিজের প্রয়োজনে আগ্রাসী কাজকর্ম করে। এবং এর জন্য দরকার একটা ভালো বিচার ব্যবস্থা যেটা প্রয়োজনে রাষ্ট্রের বিরুদ্ধেও দাঁড়াতে পারে। নাগরিকদের মোবাইল ফোনে কি আছে, কে কার সাথে কি কথা বলছে এ ধরনের জিনিস তল্লাশি করা যে কি ভয়ংকর হুজুরের সাথে করা হচ্ছে বলে যারা খুব আনন্দ উল্লাস প্রকাশ করেন এরকম অনেকগুলো কাঁচা মাংস খাওয়া জংলি মানুষ একটা ভাষায় কথা বললেই তো আর দেশ হয়ে যায় না! আপনারা অপেক্ষা করেন। যে দানব আপনাদের তামাশা যোগান দিচ্ছে সে দানব আপনাদের অথবা আপনাদের আত্মীয় সন্তানের অক্সিজেন মাস্ক সাপ্লাই দিবে না। অনেক সাধারণ মানুষও মরবে- তারা তো এমনিতেই মরছে। আপনাদের জন্য হলো পয়েটিক জাস্টিস- আপনাদের তো অক্সিজেন পাওয়ার কথা ছিলো অথচ আপনারাও হুজরের ভিডিও তামাশাটা শেষ করে যেতে পারবেন না!
জহরার পরিচয় সচেতন করার মরিয়া প্রয়াসে- আমি তাকে তার পুরো নাম সম্পর্কে অবহিত করার চেষ্টা করছি। কথোপকথনটি এরকম হয়: - তোমার পুরো নাম কি? - জহরা - না- জহরা নয়, এটি জহরা ইসলাম। সাইফের জন্য- তা হ'ল সাইফ আল ইসলাম। একজন বাংলাদেশী বাচ্চা হিসাবে, তিনি জেনেটিকভাবে কোনও কিছুর এবং সমস্ত কিছুর জন্য কোনও সূত্র সন্ধান করার প্রবণতা পোষণ করেছেন- এমনকি যদি কিছু না থাকে। তাঁর যাদুবিদ্যায় নিখুঁত বিশ্বে কোনও সমস্যা সমাধানযোগ্য নয়, এমনকি মানবতম সমস্যার মধ্যেও কয়েকটি চেষ্টা করেও সমাধান করা যায়। যদি না- এটি একটি সমস্যা সম্ভবত সমাধান মূল্য নয়! আমার পক্ষ থেকে কয়েকবার চেষ্টা করার পরে, সে আমাকে একটি পারফিউন্টরি ডোর দেয়। হ্যাঁ, আমি এটা বাবা পেয়েছি। তিনি তাঁর যাদুকরী সূত্রটি নিয়ে এসেছেন - যে কোনও নামের পরে "ইসলাম" যুক্ত করুন এবং আপনি পুরো নামটি এভাবেই সম্পূর্ণ করতে পারেন। বিষয়টি প্রমাণ করার জন্য তারও একটি উপযুক্ত মামলা রয়েছে। উদাহরণস্বরূপ তার মামা (মা) হলেন- 'মামা ইসলাম'। দেখো এটা কত সহজ! মামা মামা ইসলাম নন- আমি তাকে বলি। তিনি আমাকে একটি বিভ্রান্ত চেহারা দিয়েছেন যা বলেছে- যখন কোনও সূত্র এটি করতে পারে তখন অহেতুক কেন বিশ্বকে জটিল করে তুলবে। তিনি সবকিছুর নিদর্শন খুঁজতে অটোমেশনের বিজয়ী যুগে জন্মগ্রহণকারী একটি বাচ্চা। কিছুক্ষণ পরে, তিনি স্বীকার করলেন- মামার পুরোপুরি আলাদা নাম রয়েছে এবং তার নতুন সূত্রটি এটি ব্যাখ্যা করতে পারে না। জটিল বিশ্বের সাথে এটিই তাঁর পরিচয় 
 সূত্রগুলি প্রায়শই আমাদের মানবিক অংশগুলিকে ব্যাখ্যা করার জন্য সবচেয়ে মার্জিত সমাধান নয়, এমনকি নাম হিসাবে যান্ত্রিক কিছুও নয়।
ছাত্রজীবনের একটা বড় সমস্যা হলো- আপনাকে মাঝে মাঝে জীবনের নিগুঢ় সব রহস্য পেয়ে বসবে পরীক্ষার ঠিক আগের দিন বিকেলে বা রাতে। ধরুন আপনার ইলেকট্রোম্যাগ্নেটিক্স পরীক্ষা - আপনার অনেক অনেক প্রস্ততি বাকি। রাইট হ্যান্ড রুল- ল্যাফট হ্যান্ড রুল নিয়ে আপনার বন্ধু খুব উত্তেজিত। বারবার হাত দিয়ে ইলেকট্রিক এবং ম্যাগনেটিক ফিল্ডের গতিবিধি বুঝার চেষ্টা করছে। এমন সময় আপনি এই উত্তেজনাপূর্ণ পৃথিবীতে একটু শান্তির খুঁজে ফেসবুকে ঢু মারলেন। আপনার টাইমলাইনে ভেসে আসল একটি বাড়ির ছবি। বাড়িটির নাম মনে নেই- ধরে নিন হাসনাহেনা। বাড়ির মালিকের নাম লেখা আছে নামফলকে- হাজী করিম উদ্দিন। এরপর নীচে লেখা আছে- ভারপ্রাপ্ত মুক্তিযোদ্ধা। এক মুহূর্তের জন্য আপনার মাথা থেকে ইলেকট্রোম্যাগ্নেটিক্স সরে আসবে। এই যে আপনি একটু আগে ইলেকট্রোম্যাগ্নেটিক্সের পাতায় পাতায় এতো সমীকরণ কেন, কিভাবে এতো বড় সিলেবাস শেষ করবেন এই চিন্তায় প্রায় আত্নহত্যা করতে যাচ্ছিলেন, আপনার মনে হতে থাকবে- না দুনিয়াতে এখনো সব আশা-ভরসা শেষ হয়ে যায়নি। আপনি একটি মনের মতো সমস্যা খুঁজে পেয়েছেন- একজন মানুষ ভারপ্রাপ্ত মুক্তিযোদ্ধা হয় কি করে ? একজন মূল মুক্তিযোদ্ধা যখন যুদ্ধের সময় হিসু করতে গিয়েছিলেন, তিনি কি সে সময়ে বন্দুক ধরে রেখেছিলেন ? অথবা মুক্তিযোদ্ধাকে দুধ গরম করে খাইয়েছিলেন, কিংবা পায়ে গরম তেল মালিশ করে দিয়েছিলেন ? মহাবিশ্বের এরকম জটিল কিছু প্রশ্ন আপনাকে ঘিরে ফেলবে। আপনার আবারো বাঁচতে ইচ্ছে করবে। আপনি আশাবাদী হয়ে উঠবেন- আপনার মনের মতো অনেক সমস্যা এখনো আছে যেগুলোর সমাধান করার জন্যে হলেও আপনার বেঁচে থাকা দরকার। এই আপনি যে একটু আগে ম্যাক্সওয়েল বা ফ্যারাডে কে প্রায় গুলি করে মারতে যাচ্ছিলেন- তাদের জন্য আপনি এক প্রকার করুণা অনুভব করবেন। যারা এরকম মজার সমস্যাগুলি নিয়ে কোনদিন চিন্তা করে নি এবং এর আগেই পৃথিবী থেকে বিদায় নিয়েছে- কিন্ত আপনি তাদের মতো নন। এই একটা ফেসবুক পোস্টের কারণে আশায় বুক বেঁধে সূত্র মুখস্ত করে , অংক মুখস্ত করে সে যাত্রায় কোনমতে বেঁচে যাবেন। এরপর আবার একটা খারাপ দিন আসবে। আপনাকে একটা এসাইনমেন্ট সাবমিট করতে হবে- আপনার এলগরিদম কাজ করছে না, অথবা কোথায় বাগ আছে বুঝতে পারছেন না। আপনি 'লস্ট ইন দ্য ওয়াইল্ড'। আপনার আবারো মনে হবে- বেঁচে থেকে কি লাভ ? হঠাৎ করে দেখবেন- মোদীজি আপনার জন্য একাত্তর সালে যুদ্ধ করেছিলেন, জেল খেটেছিলেন। কোন পক্ষের হয়ে তিনি যুদ্ধ করলেন কেনই বা ভারত সরকার তাকে জেলে দিয়েছিল এরকম প্রশ্ন করবে নিন্দুকেরা। আর আপনি- আপনি নিজের কষ্টের মধ্যেও একটু সান্তনা পাবেন। ভাববেন- এই দুনিয়াতে কতো মহাপুরুষ কতো কষ্ট করে ক্লায়-কেশের জীবন কাটিয়েছেন। এই আপনারই জন্য জেলে গিয়েছেন। আপনি কেন এই সামান্য কষ্ট নিয়ে কাতরাচ্ছেন। আপনি একটু শক্ত হবেন, মনটাকে শান্ত করে মোদিজীর জীবনী পড়তে লেগে যাবেন। আগের যে সমস্যাটি আপনার জীবনকে ত্যানা ত্যানা করে ফেলেছিল- আপনার কাছে মনে হবে সেটি তুচ্ছ। এই মানব জনমে আবারো বেঁচে থাকার ইচ্ছা হবে আপনার। এই প্রশ্নগুলোর একটা কুল কিনারা করার জন্য আপনি আরও অনেক দিন বেঁচে থাকতে চাইবেন। 
নিজে টাকা আয় রোজগার করে সব বউয়ের নামে রাখে- এরকম আর কোন দেশে আছে ? এরপরেও হেইটার্সরা বলবে এই দেশে নারী অধিকার নাই। দুঃখজনক ! 
আমার ছেলে মেয়ে যে কয়েকটা স্কিল ভাল করে শিখুক আমি চাই এর মধ্যে সবচেয়ে ইম্পরট্যান্ট কয়েকটা হলো- প্রোগ্রামিং, কোলাবরেশন এবং স্টোরি টেলিং। খেলাধুলার জিনিসটার সবচেয়ে এমেইজিং জিনিস কি জানেন? নিয়ম। পৃথিবীতে এত সুন্দর ডিইফাইন্ড জিনিস খুব কম আছে। এতো মানুষ যে একই সাথে খেলা উপভোগ করে, খেলা যে এত সব মানুষকে একসাথে নিয়ে আসে এর একটাই কারণ- খেলার নিয়ম কানুন খুব গোছানো। কমপক্ষে এতটা গোছানো যে আপনাকে বিভিন্ন নিয়মের ব্যতিক্রম বের করতে একটু বেগ পেতে হবে, এবং যখন ব্যতিক্রম হয় সেটাও সবাই বুঝে যায়। অথবা এটুকু বুঝে যে এটা সচরাচর ঘটে না। খেলাধুলার পাশাপাশি পৃথিবীর আর যদি কোন জিনিস ডিফাইন্ড থাকে এটা হল প্রোগামিং। আপনি কি চান, এটা দেখতে কেমন হবে, কত সময়ের মধ্যে করতে চান এবং ঠিক কি হলে আপনি খুশি হবেন এসব প্রশ্নের খুব সুন্দর উত্তর দেয়া সম্ভব এমন আর কয়টা জিনিসে আছে বলুন ? প্রোগামিংয়ে সায়েন্স আছে। আর্টও আছে। আপনার প্রোগামটা কত প্রেসাইজ, কতগুলা বর্ডার লাইন কেসকে হ্যান্ডেল করতে পারছে এটা আপনার কল্পনা শক্তি এবং অভিজ্ঞতার উপর নির্ভর করছে। প্রোগ্রাম যখন হয়ে যায় আপনি বেশীরভাগ সময়ে বুঝতে পারবেন এটা হয়েছে। অথবা অন্তত একটা ভালো রকমের ধারণা করতে পারবেন। তবে আরও সুন্দর ব্যাপার হলো- অন্য আরও চ্যাম্পিয়ন মানুষ আছেন যারা হয়তো আরও অনেক সুন্দর করে এটা লিখতে পারবেন। এই যে অন্যের কাছ থেকে আপনি অনেক শিখতে পারেন এরকম হাম্বলিং এক্সপেরিয়েন্স তো খুবই গুরুত্বপূর্ণ। কনফিউশনের এই পৃথিবীতে একা একা বসে একটা সুন্দর জিনিস তৈরি করবেন, আটকে যাবেন, সমাধান খুঁজে বের করবেন, দিনে রাতে যে কোন সময়ে করতে পারবেন- এর জন্য প্রোগ্রামিংয়ের চেয়ে সুন্দর জিনিস আর কি হতে পারে ? আপনি যেখানে বসে এ লেখাটা পড়ছেন- আপনার আশে পাশে দেখুন, প্রায় কোন একটা জিনিস নেই যেটা আপনি একা একা শুরু থেকে শেষ পর্যন্ত তৈরি করতে পারবেন। ধরেন একটা কম্পিউটার মাউস- যেটার প্লাস্টিক তৈরি হচ্ছে পেট্রোলিয়াম থেকে, সেমিকন্ডাক্টার বা সার্কিট তৈরি হচ্ছে দুনিয়ার আরেক প্রান্তে। কি একটা ম্যাজিকাল ব্যাপার। দুনিয়ার এতো এতো মানুষ আপনার জীবনে প্রতি মুহূর্তে কন্ট্রিবিউট করছে ভেবে দেখেছেন ? মানুষের শ্রেষ্ঠত্বের সবচেয়ে বড় যে নিয়ামক কোলাবরেশন এ ব্যাপারে প্রায় কোন ভাল প্রাতিষ্ঠানিক শিক্ষা আমরা বাংলাদেশে পাই না। আমাদের গ্রুপ এসাইনমেন্ট মানে হলো -দোস্ত তুই কর! একা একা আপনি খুব ব্রিলিয়ান্ট কিন্ত একসাথে কাজ করার জন্য আপনি যদি টেরিবল মানুষ হন, একটা কমপ্লেক্স ইকোনমি যেখানে প্রায়ই জব রুল শুনে আপনি বুঝতে পারেন না অন্য মানুষটা কি কাজ করছে সেখানে আপনার ভবিষ্যৎ খুব বেশী ভালো না। আপনি যাই করুন, ভাবুন, তৈরি করুন এ স্টোরিটা যতক্ষণ না অন্য মানুষের কাছে পৌঁছায় এর মূল্য কি ? চাকরির ইন্টারভিউ দিতে চান, অন্য মানুষকে বুঝাতে চান অথবা বুঝতে চান- স্টোরির চেয়ে শক্তিশালী জিনিস কম আছে। কন্সিউমার সোসাইটির প্রধান অস্ত্র হলো ন্যারেটিভ- স্টোরি। স্টোরি টেলিং এবং কোলাবরেশন শেখা আমার হিসেবে প্রোগামিং শেখার চেয়ে কঠিন- যত এবস্ট্রাক্ট, যত কম ডিফাইন্ড ততো ঝামেলাপূর্ণ এ পৃথিবী। তারা যদি আর কিছু না পারে অন্তত অন্য মানুষের সাথে কোলাবরেশন করতে শিখুক এটা আমার একটা ব্যক্তিগত ইচ্ছা।
বিজ্ঞানী আসিফ মাহমুদ ভাইয়ের সে সাড়া জাগানো ভ্যাক্সিনটির জন্য মন কাঁদে! এখনো একটা খাইতে পারলাম না- মানবতা আজ কুঁথায় !
বাবার সাথে আমার মধুর স্মৃতিগুলির মধ্যে একটি হ'ল বিছানার সময় গল্প যা তিনি আমাদের প্রতি রাতে বলতে আমার বাবা, চাকরির কারণে আমাদের সাথে খুব বেশি সময় ব্যয় করেননি। কিন্তু তিনি যখন বাড়িতে আসতেন, তখন এটি একটি ট্রিট ছিল। একজন পুলিশ ব্যক্তি হিসাবে তাঁর জীবনের অনেক বাস্তব অভিজ্ঞতা ছিল a কিছুটা কল্পনা দিয়ে তিনি সেগুলিকে ভাল গল্পে পরিণত করেছিলেন। তাদের মধ্যে বেশিরভাগই জড়িত ছিল যে কীভাবে পুলিশ লুকিয়ে থাকা দুষ্ট অপরাধীকে ধরেছিল। আমাকে যে বিষয়টি সবচেয়ে বেশি মুগ্ধ করেছিল তা ছিল তাঁর বলার উপায়  তিনি কীভাবে বিবরণ দিতে হয় তা জানতেন, তবে আমাদের অভিভূত করার জন্য খুব বেশি কিছু ছিল না। গল্পটি আমাদের কল্পনায় ডুবে যেতে তিনি ন্যায়বিচারের সাথে বিরতি দিতেন। এবং সবচেয়ে বড় কথা, তিনি গল্পগুলি পুনরাবৃত্তি করেছিলেন এবং আমরা ভবিষ্যতে কী ঘটতে পারে তা অনুমান করতে পারি, তবে এটি কখনও পুরানো হয়নি। আমি জহরাকে গল্প বলি, কারণ আমরা বিছানায় যাওয়ার সময় পড়তে পড়তে আমি খুব ক্লান্ত হয়ে পড়েছি। আমি তার কাছে না পড়ার ন্যায়সঙ্গত হওয়ার জন্যও চিন্তা করার চেষ্টা করি- আমি নিজেকে বলি, মৌখিক বর্ণনাই মানবতার শিক্ষার প্রাচীনতম রূপ। আমি কেবল আমাদের জ্ঞানী পূর্বপুরুষদের পদাঙ্ক অনুসরণ করছি। তবে গল্পটি বলতে গিয়ে আমার সবচেয়ে বড় সমস্যাটি হ'ল - আমার বাবার মতো নয়, আমার প্রতিদিনের জীবনে আমি খুব কম কাজ করি যা সাড়ে তিন বছর বয়সী জহরার সাথে সাদৃশ্যপূর্ণ। সুতরাং, আমি আমার রাজনৈতিক পিচগুলি অনুশীলন করি। একজন পাকা রাজনীতিবিদের মতো, আমি গল্পগুলি উদ্ভাবন করি (এবং আমাকে এত কঠোরভাবে ভাবতে হয় যে আমি অবশ্যম্ভাবী কিছুক্ষণ পরে ঘুমিয়ে পড়েছি - কারণ এটি আমার মস্তিষ্ক থেকে গ্লুকোজের শেষ ফোঁটা চুষে ফেলে)। আমি সেই দুষ্ট লোকটির গল্পটি আবিষ্কার করেছি যিনি একটি যুবতী মেয়েটিকে আইসক্রিমের প্রলুব্ধ করে পার্কে একা খেলতে ছিনতাই করেছিলেন। তার সবচেয়ে মধুর স্বপ্নে, জহরা সবসময় আইসক্রিম সম্পর্কে চিন্তা করে  এটি যে সমস্ত রঙ এবং সত্যতা দেয়। প্রতি কয়েক দিন পরে, সে ঘুমা-কথা বলে, এবং সে যে আইসক্রিমটি উপভোগ করে তা সম্পর্কে আমাকে বলে। আমি জহরাকে বলি- কীভাবে দুষ্ট লোকটি শিশুটিকে পেয়ে অন্ধ হয়ে তাকে ভাঁজ করে একটি ব্যাগে রাখল। আমি আরও বলি যে বাচ্চা মেয়েটি নিখোঁজ হওয়ার সাথে সাথে তার বাবা-মা এবং ছোট শিশু ভাই তার অবস্থান জানতে পেরে কীভাবে চিন্তিত হয়ে মারা যাচ্ছে, এবং পুলিশ কীভাবে যুবতী মেয়েটিকে উদ্ধার করেছিল। তবে, জহরার জন্য এই সমস্ত বিষয়গুলি একটু একটু করে! জহরার সবচেয়ে বড় উদ্বেগ হ'ল বাবা, আইসক্রিমের কী হয়? তিনি করুণা অনুভব করেন এবং কীভাবে আইসক্রিমটি গলে যাচ্ছে এবং এই গল্পের ছোট্ট মেয়েটি আইসক্রিম থেকে প্রায় বঞ্চিত হবার পরেও সেটিকে বঞ্চিত করা হয়েছে তা কল্পনা করতে থাকে। সম্ভবত, জহর বুঝতে পেরেছিল যে জীবনটি কতটা মর্মান্তিক - আপনি আইসক্রিমটি কেউ আপনার কাছ থেকে সরিয়ে নেওয়ার আগেও শেষ করতে পারবেন না!
মুশতাক সাহেব মারা যাওয়াতে বাংলার যেসব বুদ্ধিজীবী (যেমন- মুচোয়ালা মিজান ), আজকে পুচোর মর্মাহত, আগামীকাল সকালে সরকারী মানবাধিকার পুরস্কার, একটা গাড়ি অথবা একটা ফ্ল্যাট দিলে দেখবেন কতোটা মারাত্মক এই আঘাত। জীবিত অবস্থায় আরও কয়েক বছর জেলে রাখলে কিন্ত এই আঘাত উনারা পাইতেন না ! সরকার প্রধানের সমালোচনা, রাষ্ট্রের সমালোচনা এবং রাষ্ট্রদ্রোহিতা একই জিনিস - কি একটা ঘনবসতির জঙ্গল এখানে তৈরি হইছে চিন্তা করা যায় ?
বাংলাদেশের বিশিষ্ট জুয়াড়ি ক্রিকেটার সাকিব মনে করছেন আইপিএল এর জুয়ার আসরে গিয়ে তিনি আরও ভালো বাজিমাত করতে পারবেন । শ্রীলংকার মতো ছোট জুয়ার আসরে গিয়ে সময় নষ্ট না করে তিনি জুয়ার সেরা আসরে গেলেই ভালো করবেন। জুয়াড়ি হিসেবে নিজের ফিল্ডের সেরা প্রতিযোগীটা বেছে নেয়ার যে সিদ্ধান্ত নিয়েছেন একে সাধুবাদ জানাই। ক্রিকেট বোর্ডের পরিচালকদের মনের অবস্থাটা আমি বুঝি। ধরেন আপনার পুরুষত্ব কম- একজন ভালো বডি বিল্ডারের সামনে দাঁড়িয়ে আপনি যে একটা সঠিক কথা বলবেন, তার চোখে চোখে রেখে তাকে নিয়মের কথা বলবেন এ কনফিডেন্সটা আপনার থাকবে না। আধুনিক জামানার ওষুধপাতি দিয়েও আপনি এটা সল্ভ করতে পারবেন না- দুঃখজনক না ?
নিজের নামে একটা ক্ল্যান খুলব ভাবছি। আমার নাম জাহিদুল ইসলাম এর শেষ অংশ অনুসারে নাম হবে- ইসলাম ক্ল্যান। কে কে যোগ দিবেন কমেন্টে জানাবেন। সদস্যদেরকে শুরুতে টি শার্ট এবং খাস্তা বিস্কুট দেয়া হবে। নামটা শরিয়াহ সম্মত ইসলামিক নাম, আশা করছি সদস্যদের ভালো লাগবে । আয়ের ১০% কোন একটা খানকায়ে দান করা হবে।
বাংলাদেশের এক সাংবাদিক একবার জামা-কাপড় ছাড়া টাইম-স্কয়ারের ব্যস্ত রাস্তায় হাঁটছিলেন। তো এক ভদ্রলোকের মনে হলো- এরকম চুল আঁচড়ানো, মাথায় টুপি পড়া একজন লোকের পড়নে প্যান্ট নেই কেন ? ভদ্রলোক একটু মহব্বত করে বললেন- ইয়ে মানে আপনার পড়নের প্যান্ট-টি নেই। বাংলাদেশের সাংবাদিক বলে কথা- তিনি তো আর কম জান না। তিনি বলে বসলেন- এখানে কি আছে আমি সব আগেই জানি। আমাকে শেখাতে আসবেন না - অলরেডি ড্যাল্ট উইথ, হু !
ডকুমেন্টারি নিয়ে মাহফুজ আনামের কলাম- এ যেন কাশফুলের নরম ছোঁয়া ।
পৃথিবীতে গান্ডুতন্ত্রকে প্রতিষ্ঠা করার সবচেয়ে উপযোগী উপায় কি এটা নিয়ে আমি মাঝে মাঝে ভাবি। আমার ধারণা এর সবচেয়ে উপযোগী উপায় হলো স্কুল এবং উচ্চশিক্ষা। তার উপর এটা যদি বাংলাদেশের স্কুল হয় ? এর উত্তর আপনার শক্তিশালী ইমাজিনেশন এবং অভিজ্ঞতার উপর আমি ছেড়ে দিলাম। আমার চাচাত ভাই এর সাথে আমি কথা বলি- জিজ্ঞেস করি, তোরে স্কুলে (ভার্সিটিতে) কি পড়াইল ? মাঝে মাঝে (প্রায়ই) উত্তর শুনে আমি তাজ্জব হয়ে যাই। যেমন একদিন সে বললো- সে একটা এসাইনমেন্ট করছে- বঙ্গবন্ধুর উপর, দেখে দেখে লিখছে। কারণ স্যার বলে দিয়েছেন দেখে দেখে হাতে লিখে না দিলে এসাইনমেন্ট একেস্পটেড হবে না। স্যার ক্লাসে এসে বই দেখে দেখে রিডিং পড়ে- এই হোল বাংলাদেশ স্টাডিজ। চিন্তা করে দেখেন- বিন্দুমাত্র কোন কিছু না শিখলে সমস্যা নাই, কিন্ত একটা বিশ্ববিদ্যালয়ের ছেলে যেন হাতে লিখে এসাইনমেন্ট জমা দেয় এটা একজন বিশ্ববিদ্যালয়ের শিক্ষক নিশ্চিত করছেন। কয়েকদিন আগে সে বললো- সার ক্লাসে কিছু ইংরেজি বই নিয়ে আসে এবং সেট ফাংশানের সংজ্ঞা পড়ে শোনায়, এটা হলো বিশ্ববিদ্যালয়য়ের গণিত ক্লাস। এই ছেলেটা শখ করে বিশ্ববিদ্যালয়য়ে ভর্তি হয়েছে- অথচ গোয়াল ঘরে গরু পাললে অন্তত গরুর দুধ দোয়ানো হতে শুরু করে গোবর পরিস্কার করা অর্থাৎ গরু পেলে জীবিকা নির্বাহের একটা নিশ্চিত সুযোগ কিন্ত তার থাকতো। নিজের নগণ্য প্রফেশনাল এক্সপেরিয়েন্স থেকে মনে হয়- বিশ্ববিদ্যালয়য়ের শিক্ষার পনের আনা একেবারে জলে যায়। আমার হিসেবে একটা মানুষ যদি বুঝতে পারে সে গবেষণা করবে না, রিসার্চে তার আগ্রহ নাই তাহলে ক্লাস টেনের বেশী পড়াশোনা না করলেও চলে। ক্লাস টেন একটু কন্সারভেটিভ এস্টিমেট- আমার মতো যাদের ব্রেন একটু স্লো তাদের জন্য। ইন্ডাস্ট্রির বেশীর ভাগ কাজের জন্য আপনাকে শুধু ওয়েল ট্রেন্ড হতে হবে। ৯৯.৯ ভাগ কাজ একেবারে রুটিন। ক্লাস টেন পাশ করা একটা ছেলেকে ভালমতো ট্রেনিং দিলে সে সব কাজ সুন্দর করে করতে পারবে। ইনফ্যাক্ট পড়ালেখা কম করার কারণে মাথাটা পরিস্কার থাকায় সে আরও সুন্দর করে করতে পারবে। অবাক ব্যাপার কি জানেন ? যে জিনিসটা ইন্ডাস্ট্রির কাজে সবচেয়ে বেশী দরকারি- কিভাবে আপনি কাজকর্ম এলাইন করবেন, প্ল্যান করবেন, মানুষের সাথে যোগাযোগ করবেন, ভুল হলে ঠিক করবেন এবং এই ভুলের কারণে যার যার সমস্যা হতে পারে মানে যারা স্টেকহোল্ডার তাদেরকে একসাথে নিয়ে আসবেন - এই জিনিসগুলা স্কুলে শেখানো হয় সবচেয়ে কম। আমার হাম্বল মতামত- প্রাতিষ্ঠানিক শিক্ষার মতো বিরাট অর্থের অপচয় খুব কম আছে। আপনি যদি বাংলাদেশের স্কুলে পড়েন, প্লীজ এইসব এসাইনমেন্ট হাতে লিখে বেশী একটা সময় নষ্ট করবেন- একেবারে মিনিমাম এফোরট দিবেন। এর চেয়ে যদি কিছু একটা হাতে কলমে করার সুযোগ থাকে করবেন। ল্যাবের সুযোগ থাকলে একটা কিছু নেড়েচেড়ে দেখবেন। এটা হয়তো আপনার কনফিডেন্স বাড়াবে- একটা জিনিস কেন কাজ করে আর কেন করে না আপনি বুঝতে পারবেন। পড়ালেখার নামে বাকি সব বুজরকি একেবারে অর্থহীন। বাংলাদেশের বিশ্ববিদ্যালয় হলো হাতের লেখা প্রাক্টিসের জায়গা। গণিত করছেন এর মানে হলো কিছু গাণিতিক সিম্বল ব্যবহার করে আপনি হাতের লেখা প্রাক্টিস করছেন। আপনার জন্য আমার কাছে কোন সলিউশান নেই শুধু শিক্ষার ইলিউশানে ভুগবেন না প্লীজ। এই শিক্ষা আপনার রাখাল হওয়ার সুযোগ নষ্ট করে দিচ্ছে- পারলে সারটিফিকেট নেওয়ার পাশাপাশি হাতে কলমে কিছু একটা করবেন।
আমি বাংলাদেশের তরুণ ছেলে মেয়েদের কথা আমি মাঝে মাঝে চিন্তা করি। কি অস্বাভাবিক একটা সময় এবং সিচুয়েশনের মধ্য দিয়ে তারা বড় হচ্ছে। ইউরোপে একটা বাইশ-তেইশ বছরের ছেলে মেয়ে কি করে আমি খেয়াল করি। বেশীরভাগ ছেলে মেয়ের বয়-ফ্রেন্ড, গার্ল ফ্রেন্ড আছে। প্রত্যেকটা দেশ এবং সমাজ সে সমাজের সেক্সুয়ালিটিকে এড্রেস করার একটা উপায় বের করেছে। ইউরোপ-আমেরিকা এবং মোটাদাগে ল্যাটিন আমেরিকাতেও এ ধরনের রিলেশন স্বীকৃত। আমাদের সামাজিক এবং ধর্মীয় যে মূল্যবোধ এর সাথে এ ধরনের রিলেশনশিপ যায় না। ঠিক আছে। তো আমাদের সমাজে এর অল্টারনেটিভ কি ব্যবস্থা আছে ? সমাজ স্বীকৃত কোন সহজ ব্যবস্থা নাই যেটাতে সবাই খুশি। একটা ইয়াং এনারজেটিক ছেলে-মেয়ের জন্য ফেসবুক (সোশ্যাল মিডিয়া), এবং রেস্টুরেন্ট গিয়ে খাওয়া ছাড়া বিনোদনের কোন ব্যবস্থা নাই। একেবারে তরুণ বয়স থেকে মানুষ বসে বসে খাওয়া এবং নেটফ্লিক্স দেখা লাইফস্টাইলের সাথে অভ্যস্ত হয়ে যাচ্ছে। অথচ তার শরীরের মাথাটাও কিন্ত হাজার বছরের পুরোনো- একজন আদিম মানুষ যে বারো-পনের কিলোমিটার হাঁটত, যে অল্প বয়সে তার শারীরিক এবং মানসিক চাহিদাকে পূরণ করার সুযোগ পেত এর কোন কিছুই আর অবশিষ্ট নেই। ঘুমের মতো একটা মৌলিক প্রয়োজনীয় ব্যাপার যে এতোটা কঠিন হবে কে কবে আন্দাজ করতে পেরেছিল ? আপনি দেখবেন- তরুণদের সাথে কমিউনিকেট করার ব্যাপারটা খুবই কম। ইনফ্যাক্ট তরুণ ছেলেমেয়েরা একেবারে আলাদা একটা ব্রিড- বাবা মায়েদের কাছ থেকে অনেক অনেক আলাদা একটা সম্প্রদায়ে তারা পরিণত হয়েছে। বাংলাদেশে সঠিক এবং ভুল ব্যাপারটা সবাই মনে করে তারা জোর করে অন্যকে বুঝানোর অধিকার রাখে। একজন শিক্ষক কোনদিন মনে করেন না যে তিনি ছাত্রছাত্রীদেরকে ইনফ্লুয়েন্স করবেন- যেহেতু তিনি শিক্ষক এবং কোনটা সঠিক তিনি জানেন, ছাত্রছাত্রীদের সাথে কনভারসেশনের কি আছে ? তিনি বলে দিবেন কি ঠিক কি ঠিক না। বাবা-মায়েরাও এর থেকে বেশি দূরে না। অথচ দেখুন মানুষ একটা ট্রাইব হিসেবে তৈরি হয়েছে। মানুষের মগজটা তৈরি হয়েছে আলোচনা করার জন্য- নিজের ট্রাইবের এর সদস্যদের সাথে সত্যিকারের যোগাযোগের জন্য। চ্যাট বা সোশ্যাল মিডীয়ার কমিউনিকেশনের জন্য না। আরেকটা হচ্ছে নিজেকে ট্রানসেন্ড করার যে ইচ্ছা- প্রি সোশ্যাল মিডিয়া যুগে আপনি হয়ত নিজের একটা হবি তৈরি করতে পারতেন যেটা শুধু ,মাত্র নিজের শখ পূরণের জন্য। অথবা কোন একটা মানবিক আবেদন থেকে। এখনো মানুষ শখের কাজ করে অথবা মানবিক কাজ করে। কিন্ত এটাতে সে যদি সোশ্যাল (মিডিয়াতে) স্কোর করতে না পারে তাহলে ব্যাপারটা ফুল-ফিলিং হয় না। একটা প্রতিযোগিতা দাঁড়িয়ে গেছে যেটা আগেও ছিল কিন্ত এত ভিসজিবল ছিল না। সারাক্ষণ শেয়ার করার মতো হাইলাইট না থাকলে একটা তরুণ ছেলে মেয়ে কি করবে ভেবে পায় না। অথচ জীবনটা অনেক বেশী বোরিং এবং গতানুগতিক। সব সময় এতো বেশী এড্রেনালিন তাকে কে সাপ্লাই দিবে যদি নিজের কাজে আনন্দ খুঁজে না পায় ? একদম কিছু না করে রিলাক্স করা (মানে ফোন স্ক্রল না করে অথবা টিভির সামনে না বসে থাকা) এবং মাঝে মাঝে একটা বিষয় নিয়ে চিন্তা করার যে সুযোগ প্রায় নাই হয়ে গেছে। শারীরিকভাবে এক্টিভ থাকার জন্য এক্সারসাইজ, হাঁটা, খেলা এ কালচারটাকে রিপ্লেস করেছে পেসিভ বিনোদন। যেমন নেটফ্লিক্স অথবা আনলিমিটেড বিনোদন যে জিনিস স্ক্রল করলে শেষ হয় না। টুপ করে একটা নোটফিকেশন আসে একটু জীবন রক্ষাকারী এড্রেনালিন সাপ্লাই দেয়- এড্রেনালিনের এ ২৪ ঘণ্টা সাপ্লাই থেকে মুক্তি মেলা কঠিন। মানব জাতির হাজার বছরের অভ্যাস, নির্ভরতা সে এক মুহূর্তে মুছে ফেলতে চাইছে অথচ তার, শরীর এবং মাথার হার্ডওয়ার এর চেয়ে একেবারে আলাদা। 
নেপোলির হয়ে কাপ জেতার পর নেপোলির প্রতিটা মানুষের ঘরে ঘরে ম্যারাডোনার ছবি। যীশুর ছবির পাশে তার ছবি। রাস্তার দেয়ালে জুড়ে গ্রাফিতি। প্রথমবার ইতলয়ান লীগ জয়ের পর কবরস্থানেও নেপোলির মানুষ ব্যানার লাগিয়েছে- "আপনি কি জানেন না আপনি আজ কি মিস করেছেন।"। নিজের পরিবার এবং বিশেষ করে মায়ের সাথে ম্যারাডোনার সম্পর্ক সব সময়েই ছিল অন্যরকম। ইতালি থেকে লং-ডিস্টেন্স কল করে ঘণ্টার পর ঘণ্টা কথা বলতেন মায়ের সাথে। খামখেয়ালিপনা-ইগো ম্যারাডোনার মধ্য সবসময়েই ছিল। তার সাথে যোগ হয়েছিল খ্যাতি। ম্যারাডোনা খুবই আমোদপ্রিয় মানুষ ছিলেন। ভাল নাচতেন। খ্যাতির সময়ে এসে পার্টি-মদ এবং নারীতে নেপোলিতে একেবারে মজ্জাগত হয়ে যায়। ম্যারাডোনা নেপোলিতে হয়ে গিয়েছিলেন ডেমি গড। নেপোলি শহরটা ছিল মাফিয়াদের দখলে। মাফিয়ারা ম্যারাডোনার সাথে প্রথমে সখ্যতা, এরপর নিয়মতি নিমন্ত্রন, গিফট এবং সবশেষে কোকেনের জগতে প্রবেশ। ম্যারাডোনার রবিবারের খেলা শেষ করে এসে বুধবার পর্যন্ত পার্টি এবং কোকেন নিয়ে ব্যস্ত। এরপর আবার ট্রেনিং এবং রবিবারের ম্যাচের প্রস্ততি। ১৯৯০ সালে বিশ্বকাপের হোস্ট ছিল ইতালি। ম্যারাডোনার কোকেন এডিকশান এডভান্স স্টেজে- তারপরেও ম্যারাডোনা বিশ্বকাপের আগে নিজেকে কোকেন থেকে দূরে রেখেছিলেন একটা ভালো কিছু করবেন বলে। সেমিফাইনালে মুখোমুখি হয়েছেিল আর্জেন্টিনা এবং ইতালি। ইতালি সেবারে ছিল বেশ ভাল টিম- তার উপরে হোস্ট, হট ফেবারিট। আয়রনি আর কাকে বলে- সেমিফাইনালের ভেন্যু ঠিক করা ছিল নেপোলি। পুরো ইতালি দুইভাগ হয়ে গিয়েছিল- ইতালি ভার্সেস নেপোলি। নেপোলির মানুষদের ফার্স্ট লাভ- ম্যারাডোনা, নেপোলির সমর্থকরা হয়ে গেল আর্জেন্টিনার সমর্থক। জাতীয় সঙ্গিতের সময় পুরো স্টেডিয়াম জুড়ে দর্শকরা দুয়োধ্বনি দিচ্ছে, আর্জেন্টিনাষকে মানুষ চিনে না কিন্ত ডীয়াগো সে দিন শত্রুপক্ষের খেলোয়াড়।পুরো মাঠের দর্শক ম্যারাডোনার বিরুদ্ধে সে দিন। জাতীয় সঙ্গিতের সময় ম্যারাডোনার রাগে বলছেন-। প্রথম গোল করে ইতালি এগিয়ে যায়- আর্জেন্টিনা গোল পরিশোধ করলে ৯০ মিনিটের পর ফলাফল ১-১ গোলে খেলা ড্র। ১২০ মিনিট শেষে খেলা ট্রাইবেকারে গড়াল। তৃতীয় শট ইতালির মিস , আর্জেন্টিনার হয়ে শট নিতে আসলেন ম্যারাডোনা। বাম পায়ে আলতো করে শট নিলেন যে শট নিয়ে আগের ম্যাচে ইউগোস্লাভিয়ার বিপক্ষে পেনাল্টি মিস করেছিলান। কিন্ত এবারে নিখুঁত গোল এবং সে থেকেই ম্যারাডোনা ইতালির ন্যাশনাল ভিলেন। সবাই জানত ম্যারাডোনার কোকেন আসক্তি আছে- মেয়ে মানুষের সাথে মেলামেশাও আছে। কিন্ত বিশ্বকাপের পর প্রথম বার ম্যারাডোনার ফোন ট্যাপ করে পুলিশ- যাবতীয় পাপকাজে ম্যারাডোনার বিচরণের প্রমাণ মেলে সরাসরি। ম্যারাডোনা শাস্তি মেনে নিয়ে জরিমানা দেন। দীর্ঘ সময় ধরে ফুটবলাররা ডোপ টেস্ট দিয়ে আসছিলেন- সে সময় এতো কড়াকড়ি কিছু ছিল না বরং ডোপ টেস্ট ছিল একটা ফর্মালিটি। সম্ভবত অন্য কেউ ম্যারাডোনার হয়ে ইউরিন দিয়ে আসছিল। ইতালিয়ান লীগের ম্যাচ শেষে খেলার মাঠ থেকে সরাসরি ডোপ টেস্ট হয় ম্যারাডোনার- পজেটিভ। লীগ থেকে এক বছরের বেশী সময়ের জন্য নিষিদ্ধ। আনপ্রেসিডেন্টেড শাস্তি সে সময়ে। নেপোলিতে যখন প্রথম বার এসেছিলেন পুরো স্টেডিয়াম মানুষ ভর্তি ছিল- ৮৫ হাজার সমর্থক এসেছিল অভ্যর্থনা জানাতে। ড্রাগ কেলেঙ্কারির পর নীরবে একা একা নেপোলি থেকে বিদায় নেন। ড্রাগসের জগত থেকে আর বের হতে পারেননি দীর্ঘ সময়। অল্প বয়সে খ্যাতি এবং গাইডেন্সের অভাব, পুওর জাজমেন্ট, এরোগেন্সের ডেডলি কম্বিনেশন। ফুটবলার ম্যারাডোনা হয়ে গেলেন মিথ। ডিয়াগো আর ম্যারাডোনা যেন ছিলেন দুইটা ভিন্ন মানুষ। ডিয়াগো- ভালনারেবল, পরিবারের সবার ভরণপোষণের দায়িত্ব নেয়া মানুষ। ম্যারাডোনা- মিডিয়া সেলিব্রেটি, নিজেকে ইনফলেবল মনে করা মানুষ। ড্রাগসের জগত থেকে বের হতে না পারার কারণে আরও বেশী ইরেটিক হয়ে যান। আরও হাস্যকর সব কাজকর্ম করে বেড়ান, শারীরিক অসুস্থতা বেড়ে যায়, পারিবারিক অশান্তি তো লেগেই ছিল। আর্জেন্টিনা থেকে যে অল্পভাষী তরুণ ইউরোপে পা বাড়িয়েছিলেন ফুটবলে খ্যাতি অনেক আনলেন, আর এই খ্যাতির মধ্যেই বিলীন হয়ে গেলেন। আপনি তরুণ ডিয়াগোর সাক্ষাৎকার দেখবেন- সুদর্শন, অল্পভাষী মানুষটা কথার চেয়ে ফুটবল ড্রিবলিং করতেই ভালবাসতেন। ড্রাগসের জগতে ঢুকে হয়ে গেলেন ট্রাজিক হিরো। সব সময়ে নিজের ছায়া হয়ে থাকলেন-, ব্যাক্তি ম্যারাডোনা মারা গেলেন হয়ত কাল কিন্ত ভক্তদের ডিয়াগোর প্রয়াণ ঘটেছে অনেক আগেই। ম্যারাডোনার আসল এপিটাফ লেখা হয়েছে নেপোলিতে।
ডিয়াগো ম্যরাডোনা ছিলেন সাদা কালো থেকে রঙ্গিন ফুটবলের যুগের প্রথম নায়ক। পেলের ফুটবল বাংলাদেশের মানুষ সে অর্থে টিভিতে দেখেনি- পেলে'র ভালো খেলে বাংলাদেশের মানুষের কাছে আসলে লেজেন্ড। রঙ্গিন ফুটবলের জগতের প্রথম জাদুকর ছিলেন ম্যারাডোনা। সাউথ আমেরিকার ফুটবল যে একটা ইন্টারকন্টিনেন্টাল ব্যাপার ম্যারাডোনাই এটা প্রথম সাউথ আমেরিকানদের দেখিয়েছেন। ম্যরাডোনা কোনদিন শান্তির জীবন চাননি- বেছেও নেননি। যে বস্তিতে জন্মেছেন খাবার পানি ছিল না, সেনিটেশন ছিল না। নিত্য অভাব ছিল তার সঙ্গি। পর পর চারটা মেয়ের পরের সন্তান ছিলেন ডিয়াগো। বস্তির একটা ছোটঘরে বাবা-মা-ভাইবোন সবার থাকা। বাবা ভোর চারটা থেকে রাত পর্যন্ত খাটতেন। বাসায় এসেই ধুপ করে পরে ঘুম। পনের বছর বয়সে ম্যারাডোনার আয় ছিল বাবা-মায়ের চেয়ে বেশী। একেবারে ছোট বয়স থেকে বাবা-মা পরিবারের ভরণ-পোষণের দায়িত্ব নিয়েছেন। ফুটবলের বদৌলতে স্টেডিয়ামের পাশেই একটা সুন্দর বাড়ি পেয়েছিলেন- এই প্রথম পরিস্কার-পরিছন্ন ঘরে মানুষের মতো করে থাকা আরম্ভ করেছিল ডিয়াগোর পরিবার। বস্তির রাস্তা-ঘাট মানুষের কাছ থেকে যা কিছু শেখা এটাই ছিল তার ফর্মাল এবং ইনফর্মাল শেখা। বস্তিতে থাকলে মানুষ কোলাহল করে, শোরগোল করে, ঝগড়া করে । ম্যারাডোনা কোনদিন সে অর্থে ভদ্র জগতের রিফাইন্ড মানুষ হতে পারেননি। বার্সেলোনার হয়ে যে দুই সিজন খেলেছেন- একটা সিজনও শেষ করতে পারেননি। ইনজুরি আর খেলার মাঠে মারামারি। এলিটদের ক্লাব বার্সেলোনা ম্যারাডোনাকে স্যুট করে নি। ম্যরাডোনার যখন ইতালির সাউথের ক্লাব নেপোলিতে তখন ইতলিয়ান ফুটবল লীগ ছিল তুঙ্গে। তবে সাউথের ক্লাব না বরং সব নর্থের ক্লাব- জুভেন্টাস, মিলান। সাউথের গরিব শহর নেপোলিকে বলতে পারেন ম্যারাডোনার সে জন্মস্থানের মতো - ইউরোপের বস্তি। ড্রাগস, জুয়া, প্রস্টিটিউশন। ইনফ্যাক্ট ইতালির লোকজন নেপোলির খেলার সময় কলেরা আক্রান্ত নেপোলিকে যেন ধুয়ে দেয়া হয় এরকম পোস্টার, ব্যানার নিয়ে মাঠে আসতো। আজকের ফুটবল মাথের রেসিজম সে তুলনায় একেবারে নস্যি। ম্যারাডোনা প্রথম সিজনে খেলতে গিয়েছেন- ক্লাবের সবাই চাচ্ছে নেপোলি যেন ন্যাশনাল লীগ থেকে বাদ না পড়ে যায়। প্রথম কয়েক ম্যাচের ফুটেজ দেখবেন- ম্যারাডোনা সতীর্থদের মধ্যে খুঁজছেন কাকে বল দিলে আবার ফেরত পাওয়া যাবে, যাতে একটা গোল করা যায়। নেপোলি গোল খেয়ে চলছে- ম্যারাডোনা হতভম্ব হয়ে দেখছেন। লো ক্লাস থেকে উঠে আসা ম্যারাডোনা যেন ইতালির সবচেয়ে অনুন্নত লোয়ার ক্লাস মানুষের প্রতিনিধিত্ব করছিলেন। ম্যারাডোনার লাইফে এরকম চ্যালেঞ্জ সব সময় এক্সট্রা মোটিভেশন হিসেবে কাজ করেছে। এই এখান থেকে তিন বছরের মধ্যে ইতালির এবং ইউরোপের ফুটবলের মানচিত্র বদলে দিয়েছেন। ইতালির সেরা ক্লাব হয়েছে নেপোলি , নেপোলির হয়ে ইউরোপা ক্লাব জিতেছেন। ম্যারাডোনার মধ্যে টেকনিক ছিল কিন্ত এতো স্পিড ছিলনা। ইতালির ফুটবল ছিল ব্রুটাল, মার খেয়ে খেয়ে ম্যারাডোনা বুঝেছেন ইতালিতে টিকতে হলে স্পিড এবং টেকনিক দুটার মধ্যে ব্যালেন্স করতে হবে। ইতালিতে ম্যারাডোনা হলেন আরও অনেক ক্ষিপ্র- টেকনিক সবসময়েই ছিলো। ফকল্যান্ড যুদ্ধের সময় আর্জেন্টিনার মিডিয়া প্রচার করে আসছিলো যুদ্ধে আর্জেন্টিনার অবস্থা বেশ ভালো। অথচ ব্রিটিশরা আরেজন্টাইনদেরকে একেবারে নাস্তানাবুদ করে ছাড়ে। ১৯৮৬ এর ইংল্যান্ডের বিরুদ্ধে কোয়াটার ফাইনাল খেলার আগেই আরেজন্টাইনদের জন্য এই ম্যাচ ছিল ফকল্যান্ড যুদ্ধের রিডেম্পশন। এবং এ খেলা ইতিহাসে হয়ে থাকবে ম্যারাডোনার ডিফাইনিং মোমেন্ট। ম্যারাডোনার ক্যারিয়ারে অন্তত পাঁচবার হাত দিয়ে গোল করার চেষ্টা করেছেন এবং দুইবার রেফারির খাতে ধরা খেয়েছেন। কিন্ত সে যাত্রায় বেঁচে গেছেন। সে গোল খেয়ে ইংলিশরা একেবারে হতভম্ব হয়ে গিয়েছিল। আর পরের গোলটা ম্যারাডোনার শিয়ার ব্রিলিয়ান্স। যেভাবে একাই নেপোলিতে গোল করতেন তার রিপিটেশন। এটাই ম্যারাডোনার সামারি- একটু চিটীং, বাকিটা ব্রিলিয়ান্স। বেলজিয়ামের বিরুদ্ধে ম্যারাডোনার নৈপুণ্য ফুটবলের লিজেন্ড। ফাইনালে ওয়েস্ট জার্মানির বিরুদ্ধে করা দুই-গোলে এগিয়ে থাকা আর্জেন্টিনার জালে ওয়েস্ট জার্মানিও পর পর দুইটা গোল পরিশোধ করে বসে। আবারো ম্যারাডোনার ব্রিলিয়ান্স-বস্তিতে মারামারি করে বড় হওয়া ম্যারাডোনা খেলার মাঠে শেষ সময় পর্যন্ত চেষ্টা চালিয়ে যেতেন। ওয়েস্ট জার্মানির ডিফেন্ডাররা ম্যারাডোনাকে গার্ড দিতে দিতে একেবারে যখন ক্লান্ত মাঝ মাঠ থেকে ডিয়াগোর একটা সুন্দর থ্রো এবং আর্জেন্টিনার উইনিং গোল। ১৯৮৬ তে মেক্সিকোর হাই-এল্টিচিউড মাঠ, ওয়েদার ম্যারাডোনার জন্য একেবারে ছিল কাস্টডমেড। কোনরকম টেনেটুনে বাছাই পর্ব পার করা আর্জেন্টিনার বিশ্বকাপ জয়ের কারটেসি- ম্যারাডোনা।
ডোনাল্ড ট্রাম্প আজকে বাংলাদেশে থাকলে ৯৭% ভোট পেয়ে জিতে আব্রাহাম লিঙ্কনের চেতনা বাস্তবায়ন করতে পারতেন। রাতের অন্ধকার শেষ হওয়ার সাথে সাথেই ভোটের ফলাফল পরিষ্কার হয়ে যাইতো। ফ্রান্স- আমেরিকা কি একটা থার্ডওয়ার্ল্ড দেশ হয়েই থাকবে ? ভোট দেয়ার মত মামুলি কাজে এতো সময়ের অপচয় - এগলা বাংলাদেশে ভাবা যায় ! 
যারা মনে করেন যে ফ্রান্সের ইমিগ্রেন্ট মুসলমানদের উচিত - ফ্রান্সের পাসপোর্ট বর্জন করা। আগারটাও খাবেন তলারটাও কুড়াবেন এটা তো হয় না! সুন্দর যুক্তি। ফ্রান্সের দিকটাও দেখেন- সারা দুনিয়ায় মোহাম্মাদ (সাঃ) এর উপর বিশ্বাসীরা ফ্রান্সের বিমান ব্যবহার করছে। এই বিমান ব্যবহার করে তারা হজে যাচ্ছে। ওষুধ খাচ্ছে, প্রসাধনী ব্যবহার করছে। ফ্রান্স যেহেতু বিশ্বাস করে এই লোকেরা মৌলবাদী এবং ইসলামের রিফর্ম দরকার, প্রয়োজনীয় এই রিফর্ম শেষ করার আগে সকল মুসলমান দেশের কাছে পণ্য বিক্রি বন্ধ রাখলে কতো ভালো হয়! এছাড়া এই মৌলবাদীদের কাছ থেকে তেল কেনার মতো কাজ করছে ফ্রান্স-সেকুলার এই স্টেইট অব আর্ট বিমানগুলো জঙ্গিদের তেলে চলে- ভাবা যায় এগুলা! ইন প্রিন্সিপাল ফ্রান্সেরও তো উচিত সব জঙ্গি দেশগুলার সাথে সকল সম্পর্ক শেষ করে গুহাবাসিদের যুগে চলে যাওয়া! না ? এছাড়া ধরেন একজন মুসলমান একটা ফর্মুলা বের করল, সায়েন্টেফিক কন্ট্রিবিউশন করল। এরকম সকল কিছু তো ফ্রান্সেরও বর্জন করা উচিত। এই যে শুদ্ধবাদিতা- মানে ফ্রান্সে থাকলে আপনি শুদ্ধ হতে পারবেন না দুনিয়াটা তো এর চেয়ে অনেক এগিয়ে গেছে। প্রস্তর যুগে হয়তো বিনিময় প্রথার যুগে এটা সম্ভব ছিল- এখন আর এটা সম্ভব না। নাইলে তো লোম বাছতে বাছতে এখন কম্বল উজাড় করতে হবে। কেন আমাদের দেশে আসলা এখন আমাদের সব নিয়ম মানতে হবে, কোন প্রতিবাদ করা যাবে না- এটা তো ভদ্র সমাজের কথা না। কারণ এক সময় তো কালোদেরকে এনেসথেশিয়া ছাড়া অপারেশন করা বা মারধোর করা, দাস হিসেবে ব্যবহার করা লিগ্যাল ছিল। ইনফ্যাক্ট হিটলার যা করেছে আইন-কানুন মেনেই করেছে। মধ্য রাতের ভোটটিও কিন্ত আইন মেনেই হচ্ছে। তো আইন সিদ্ধ হলেই তো একটা জিনিস নৈতিক না। এটা পরিবর্তন হতে পারে, কারণ সভ্য সমাজের মানুষ ধীরে ধীরে নিজের বর্বরতার স্বীকৃতি দেয়। একজন মুসলমান কাউকে হত্যা করেছে এজন্য এটা আসলে ইসলামের বা সকল মুসলমানের সমস্যা এটা কিন্ত দুনিয়ার আর কোন ক্ষেত্রে কাজে লাগে না। এরকম কিন্ত আর কোন ক্ষেত্রে আমরা দেখি না। একজন ফ্রেঞ্চ সাদা লোক কাউকে খুন করল- কেউ বলবে না আপনি ফ্রান্সের ডেমক্রেসি রিফর্ম করেন- যেটা খুবই দরকার, দুনিয়ার এতোগুলা দেশকে এখনো কলোনি বানিয়ে রাখা তো কোন সভ্য সমাজের কাজ না! সব ইমিগ্রেন্ট মুসলমানদের উচিত ফ্রান্স ছেড়ে দেয়া- মনে হয় তারা প্রফেসর কাম্রুল সাহেবের বাপের হোটেলে খায়, ট্যাক্স দেয় না।
আমার বাচ্চাদের জন্মের সময় একটা জিনিস আমাকে খুব অস্বস্তিতে ফেলেছে- ডাচদের নিয়ম হচ্ছে আপনি আগে থেকে বাচ্চার নাম ঠিক করে রাখবেন। বাচ্চা জন্ম হওয়ার সাথে সাথে তার নাম আপনি বলবেন এবং তারা বাচ্চার পায়ে ট্যাগ লাগিয়ে দিবে। আমরা যারা সাবকন্টিনেন্ট থেকে বা একটা প্রিডমিনেন্টলি রিলিজিয়াস সোসাইটি থেকে এসেছি- আমরা মনে করি আল্লাহর ইচ্ছায় যদি সবকিছু ঠিকমতো শেষ হয় তাহলে বাচ্চা হবে, আমরা নাম রাখব। এর আগ পর্যন্ত কিন্ত অনেক 'ইফ' /'বাট' আছে। ডাচরা মনে করে বাচ্চা যেহেতু হবেই - তার একটা নাম আগে থেকেই থাকবে, আগে থেকেই সব প্রিপেয়ারড থাকবে। বাচ্চা হওয়ার আগেই প্রসেসটাকে এফিশিয়েন্ট করার জন্য তাদের নাম পরিচয় আগে থেকে রেজিস্ট্রেশন করে রাখতে পারলে আরও ভালো। বাচ্চা হওয়ার আগেই সব শপিং করে রাখা, বাচ্চার জন্য রুম অরগানাইজ করে রাখা- এগুলো লজিস্টিকালি সেন্স মেইক করে। কিন্ত আমাদের যে থিওলজিকাল এবং কালচারাল বিলিফ সেদিক থেকে একেবারে স্মুথ না। 
আমার ভেনিজুয়েলান কলিগ ছিলেন রায়না- মধ্যবয়সী ভদ্রমহিলা। আমেরিকা ইউরোপেে অনেক ট্রাভেল করেছেন, দীর্ঘ সময় বিভিন্ন দেশে কাজ করেছেন। তার বাবা পোলিশ। অনেক জায়গার এক্সপেরিয়েন্স আছে। খুব স্বাধীনচেতা মহিলা। একদিন আমি রায়নাকে জিজ্ঞেস করলাম - ডাচদেরকে আপনার কেমন লাগে ? ভদ্রমহিলা সরাসরি বলে দিলেন- সুপার এরোগেন্ট। আমি জিজ্ঞেস করলাম- কেন ? রায়না জানালেন- তুমি দেখেছ তারা গর্ব করে বলে বিশ্ব সৃষ্টি করেছেন এবং দুতুহ নেদারল্যান্ডস সৃষ্টি করেছেন '। নেদারল্যান্ডস যেহেতু সমুদ্রপৃষ্ঠের নীচে অবস্থিত বাঁধ দিয়ে নেদারল্যান্ডসের একটা বড় অংশকে সমুদ্র থেকে আটকে রাখা হয়েছে- অনেকটা রিক্লেইমড ল্যান্ড। রায়নার ভাষ্য হচ্ছে- এরকম কথা বলার চেয়ে বড় এরোগেন্স আর কি হতে পারে? পশ্চিমা সমাজের সাথে আমাদের সমাজের এই ফান্ডামেন্টাল পার্থক্য এবং দুইটা আলাদা ওয়ার্ল্ডভিউ সব জায়গায় দেখবেন। আপনি যদি আজকে পিএসভি আইন্ডহোভেন ক্লাবের একজন সমর্থক হয়ে আয়াক্স ক্লাবেকে নিয়ে দুইটা তির্যক মন্তব্য করেন এবং আয়াক্সের ভদ্রলোক যদি আপনাকে উত্তেজনার বশে একটা ঘুষি দিয়ে বসেন, তিনি অবশ্যই আইনের চোখে অপরাধী হবেন, কিন্ত একজন মানুষ শুনলে বলবেন- তিনি আয়াক্স সে সমর্থকের সাথে সিম্পেথাইজ করেন। পশ্চিমা সভ্যতায় ফুটবল হতে শুরু করে নিউইয়ার সেলিব্রেশন এরকম আরও অনেক অনেক সিলি ব্যাপার নিয়ে অনেক মানুষ মারা যায়- রক্তারক্তি ঘটে। কিন্ত কেউ এগুলোকে ব্যান করার কথা বলে না। যে অপরাধী তার শাস্তি হবে- এটাই ঘটনার সমাপ্তি। ওয়েস্টার্ন সভ্যতায়ও স্যাক্রোসেঙ্কট আছে। শুধু আলাদা কিছু জিনিস- সেখানে হয়ত ধর্ম এবং অবশ্যই ইসলাম ধর্ম নাই। পশ্চিমা সভ্যতা টাকা-পয়সা আরাম আয়েশের ভাষা বুঝে। মেইক নো মিস্টেক- 'মানি ইজ দ্য গড'। সৌদিআরব-কুয়েত-কাতারের যদি টাকা না থাকতো তাদের রিলিজিয়স কন্সারভেটিভ জীবন আচরণের ব্যাপারে পশিমারা এতো নমনীয় থাকতো ? অথবা সুদান বা সোমালিয়ার যদি কাতারের মতো টাকা থাকতো আমেরিকা কিন্ত ব্ল্যাক হক নিয়ে যেতো - নিরাপত্তা দিতে। এই যে ফ্রান্সের বিরুদ্ধে পণ্য বর্জনের ডাক- বিশ্বাস করেন, পশ্চিমারা টাকার ল্যাঙ্গুয়েজ খুব ভালো বুঝে। দেখবেন, ফ্রান্স ইসলামের কার্টুনের বিরুদ্ধে রাষ্ট্রীয় খুল্লাম-খুল্লা সেলিব্রেশন কমিয়ে দিবে। আপনার সেক্রোসেঙ্কট তার সেক্রোসেঙ্কট না কিন্ত সে এটাকে সম্মান করবে- আপনাকে আদায় করে নিতে হবে। কালোরা এভাবে আদায় করে নিয়েছে বলেই তারা বাসে রেস্টুরেন্টে বসতে পারে। এনবিএ এক সিজনে যখন বিলিয়ন্স অব ডলার লুজ করেছে দেখবে তারা কিন্ত চায়না নিয়ে বা তাইওয়ান নিয়ে কথা বলে না। গুগল এই সাহস করবেন না যে তারা তাইওয়ানকে চায়নার বাইরে স্বাধীন দেশ হিসেবে দেখাবে- ইয়েস মানি ম্যাটারস। অনেক বাংগাল গোলাম আছে - তারা বলছে ফ্রান্সের জাতীয়তা ত্যাগ করে দেখাতে। গোলামের দেশে থাকার সমস্যা হলো আপনার গোলামির স্কেলে আপনি সবাইকে বিচার করবেন। যে ছেলেটা ফ্রান্সে জন্মেছে, ফ্রান্সে ট্যাক্স দিচ্ছে- এই দেশ তার। এই দেশের সম্মানের সাথে থাকার, ধর্ম পালনের অধিকার তার আছে। আপনি তার ধর্মীয় সেক্রোসেঙ্কট নিয়ে ব্যাঙ্গ করলে অবশ্যই সে এর প্রতিবাদ করতে পারে। যে লোকটা যোগ্যতা বলে ফ্রান্স পাসপোর্ট পেয়েছে তার অধিকার আছে ফ্রান্সের এই স্টেইট স্পনসরড ইসলামোফোবিয়ার বিরুদ্ধে কথা বলার। গোলামের দেশে তো মানুষের প্রতিবাদের রাইট নাই- গোলাম মনে করে সব দেশের মুসলমানকে খালি ফ্যাত ফ্যাত করে বালিশ চাঁপা দিয়ে কানতে হবে।
আপনারা যারা বাংলাদেশে বসে বিজ্ঞান পড়ছেন- একটা ট্রাজিক অভিজ্ঞতার কথা বলি। আমার দীর্ঘ সময় পর্যন্ত ধারণা ছিল আমি সায়েন্স পছন্দ করি না। ব্যাপারটা যে ঠিক না এটা বুঝতে আমার অনেক সময় লেগেছে। আমার এ ধারণা যেসব কারণে তরি হয়েছে এর মধ্যে সবচেয়ে গুরুত্বপূর্ণ কারণ হলো- একটা স্টোরির অভাব। সায়েন্স একটা প্যারাডাইম বা স্টোরির উপর ভর করে চলে। স্টোরি মানে কিন্ত বানানো বা আজগুবি কিছু না, বলতে পারেন একটা ফ্লো চার্ট এর মতো। একটার পর আরেকটা ঘটছে- অথবা কারণ এবং ফলাফলের একটা সংযোগ আছে। দুয়েকটা উদাহরণ দিয়ে ব্যাপারটা ব্যাখ্যা করার চেষ্টা করছি। জার্মান বিজ্ঞানী এরুইন শ্রোডিঙ্গার ছিলেন ফিজিসিস্ট। একজন জার্মান হিসেবে শ্রোডিঙ্গার দ্বিতীয় বিশ্বযুদ্ধের ভয়াবহতা দেখেছেন। জার্মান ফিজিসিস্ট হিসেবে এটাও দেখেছেন যে বিজ্ঞানীরা ছিলেন এ যুদ্ধের ফুয়েল। চারিদিকে বোমার যে ভয়াবহতা এটা দেখে তিনি খুবই আঁতকে উঠেছিলেন। কিন্ত সাথে সাথে একজন ফিজিসিস্টের র‍্যাশনাল মাইন্ড দিয়ে চিন্তা করেছেন- বোমাগুলো এতো নিখুঁত ভাবে পড়ছে, আগের যে কোন সময়ের চেয়ে টার্গেটকে বেশী নিখুঁতভাবে আঘাত করছে কেন ? বুদ্ধিমান শ্রোডিঙ্গার বুঝতে পেরেছিলেন যে এর মূলে রয়েছে কোন একটা কোড। একটা কোডই পারে রিপিটেটিভলি নিখুঁতভাবে লক্ষ্যকে ভেদ করতে। জার্মানিতে হিটলার ইউজেনিক্স নিয়ে অনেক আগ্রহী ছিলেন- কিভাবে মানুষের আদর্শ প্রজাতি বানানো যায় এটা নিয়ে হিটলার ছিলেন যাকে বলে অবসেসড। শ্রোডিঙ্গারকেও স্বাভাবিক ভাবে এ চিন্তা স্পর্শ করেছিল। শ্রোডিঙ্গার ভেবেছিলেন কিভাবে একজন মানুষের জেনেটিক ইনফরমেশন এতো নিখুঁতভাবে আরেকজনের মধ্যে ট্রান্সমিটেড হয় ? এর মূলেও কি আছে কোন কোড ? কম্পিউটার প্রোগ্রাম যেমন একটা কাজ নিখুঁতভাবে করতে পারে ঠিক এরকম কোন একটা কোড কি মানুষের ইনফরমেশনগুলো একজনের মধ্যে থেকে আরেকজনের মধ্যে নিয়ে যাচ্ছে ? হাইজেনবার্গ তার এ ভাবনাকে- 'জীবন কি?' টাইটেল দিয়ে একটা বই আকারে লিখে ফেললেন ? একজন ফিজিসিস্ট হয়ে তিনি খুবই গুরুত্বপূর্ণ একটা প্রশ্ন ভেবেছেন- যেটা ছিল প্রায় রেভুল্যশনারি। এরপর লাইফ সায়েন্স কমিউনিটির সব বড় বড় বিজ্ঞানীরা সে কোডটা কি জানতে চেষ্টা করলেন যেটার সূত্র ধরে আবিষ্কৃত হয় ডিএনএ। 
হা হা' রিয়েক্ট দেয়া যে কি একটা বীরত্বের আপনাদেরকে বলে বুঝতে পারব না ! আপনার মতের বিরুদ্ধে কেউ কিছু বললে আপনি দেরি না করে একটি 'হা হা' রিয়েক্ট দিয়েই তাকে শায়েস্তা করতে পারেন- দুনিয়াটা কি এর চেয়ে সহজ আগে কোনদিন ছিল বলেন ? আর ফেসবুক থেকে আনফ্রেন্ড করে দেয়া তো ফাঁসির মতো একটা ব্যাপার। থ্যাঙ্কিউ পিএম ( হা হা রিয়েক্ট না দিয়ে কেউ যাবেন্না ) 
সাহেদ সম্পর্কে ইতিমধ্যে দেশের জ্ঞানী- গুণীরা অনেক আলোচনা করেছেন- নতুন করে অধমের আর কি বলার আছে! একটা ব্যাপার মাথা থেকে যাচ্ছে না, সাহেদের শরীরের শেইপটা দেখেছেন- মনে হচ্ছে স্কয়ার সাইজের একটা মাংসের ব্লক- এত মাংসল একটা শরীরের বিভিন্ন প্যাসেজ গুলা দিয়ে যে শরীরে বাতাস ঢুকে এটা আমার কাছে খোদাতায়ালার তৈরি এক বিস্ময়। শঙ্কার ব্যাপার হলো- এ সাহেদের এই শরীরটাই বাঙ্গালি পুরুষের গন্তব্য। বয়সের সাথে সাথে মেটাবলিজম যে স্লো হয়ে যায় বাঙ্গালি পুরুষকে দেখলে এ জিনিসটার আর কোন বৈজ্ঞানিক পরীক্ষা-নিরীক্ষার দরকার পড়ে না। সুলতানের একটা ভিডিও দেখেছিলাম কয়েক বছর আগে- সুলতান যে বয়সে ফুটবল খেলে গোল করছেন আপনি যদি সে বয়সে দুইশ মিটার দৌড়াইতে পারেন সকাল বিকাল আপনি আমার হাজার সালাম জানবেন। সভ্যতায় শ্রেষ্ঠত্বের একটা অলিখিত শর্ত দেখবেন লিডারদের ভুড়ি- দুনিয়ার বুকে আপনার অবস্থান লিডারদের ভুড়ির ব্যস্তানুপাতিক ।
প্যারালাল ইউনিভার্সের ঘটনা- বিজ্ঞানী আইন্সটাইন বসে আছেন সুইজারল্যান্ডের পেটেন্ট অফিসে। খুব মন খারাপ- তিনিই আজই জানতে পারলেন প্রুশিয়ান সায়েন্স প্রধান ফিলিপ লেনার্ড এবং আরও কয়েকজন পদার্থবিজ্ঞানী বলছেন- আইনস্টাইন আবার কুনু বিজ্ঞানি নাকি? হেতে তো কুনু কামই জানে না। হেতেরে যদি কন একটা এক্সপেরিমেনট কৈরা দেখাইতে হেতে হা কৈরা চাইয়া থাকব! এইসব লাফাঙ্গা পুলাপাইনরে দিয়া বিজ্ঞানের দুই পয়সার খেদমত হইব না! প্যারালাল ইউনিভার্সের বিজ্ঞানী আইন্সটাইন খুব নরম দিলের। এই কথা শুইনা তিনি এট্ম নিয়ে গবেষণা থামাইয়া দিলেন। থিওরি অব রিলেটিভিটির যে প্রুফটা লিখছিলেন এটা ছিঁড়ে ফালাইলেন। কেউ যখন জানলই না কি আর হবে এসব কৈরা! সাথে সাথে ফটো ইলেক্ট্রিক ইফেক্ট সহ হাবিজাবি সব কিছু বাদ দিলেন। শুধু মাথার উপর ইলেক্ট্রিক বালব টা বন্ধ করে দিলেন। কারণ অন্ধকারে কানতে সুবিধা হয়। খুব ফ্যাত ফ্যাত করে কাঁদলেন। চউখের পানিতে অফিসের সব দলিল দস্তাবেজ ভিজে গেল- সুইজারল্যান্ডে সেই এলাকায় বন্যার দশা । এই কথা নুবেল কমিটির কানে গেল। কমিটির দয়ার শরীর। নুবেল কমিটির প্রধান বললেন- আইনস্টাইনকে জানিয়ে দাও এই বছর থেকে পদার্থ বিজ্ঞানের পাশাপাশি ফ্যাত ফ্যাত করে কান্না এবং অভিমানের জন্য একটা পুরস্কার চালু করা হলো। আইনস্টাইন ফিজিক্সে না পাইলেও অভিমানে ফ্যাত ফ্যাত করে কান্নার জন্য একটা পুরস্কার পেয়েছে। প্যারালাল ইউনিভার্স- বুঝতেই পারছেন আজব জায়গা। পাখিরা কেউ আকাশে উড়ে না। শোনা যায় খুব গোপনে দুই একজন উড়ে তবে পাব্লিকলি না। অন্য কেউ জানে না পাখিদের কেউ উড়তে পারে কিনা। কেউ উড়তে পারে কিনা এটা নিয়ে পাখিরা তর্ক করে খুব।
ওয়েব প্লাটফর্মে অশ্লীল কন্টেন্ট নিয়ন্ত্রণের জন্য বাংলাদেশের ৮০ জন "বিশিষ্ট ব্যক্তি" বিবৃতি দিয়েছেন । তারা কেন এই বিবৃতি দিলেন ? অশ্লীলতা কিন্ত তারাও করেন- ওয়েব অশ্লীলতাটা তারা রপ্ত করতে পারেন নাই, এ আফসোস থেকে তাদের এই বিবৃতি। নিজের জীবিকার টান লাগলে তারা বিবৃতি দিয়ে থাকেন। যেই ধরনের অশ্লীলতা তারা করতে পারেন না- নিজের স্বার্থে আঘাত লাগা অশ্লীলতার বিরুদ্ধে তাঁরা বিবৃতি দেন। দেখবেন সাধারণ মানুষ নিঃশ্বাস নিতে পারে না, কারণ অক্সিজেন সিলিন্ডার নাই এরকম কোন ব্যাপারে আমাদের বিশিষ্ট নাগরিকেরা বিবৃতি দেন না। আমাদের বিশিষ্ট নাগরিকেরা কিন্ত একটা পদক, একটা নমিনেশনের সময় আরও অনেক নীচ-অশ্লীল কাজ করেন। শুধু যেটা নিজে করতে পারেন না এটার বিরুদ্ধে তাঁরা বিবৃতি দেন- অশ্লীলতায় উনাদের একচ্ছত্র অধিকার।
গান্ডু দেশের পুরস্কার। একটা দেশের ন্যাশনাল হিরো কারা হবে এটা অনেকাংশে নির্ভর করে সে দেশের বুদ্ধিজীবী মহল, পত্র-পত্রিকা সুশীল সমাজ কাদেরকে জাতির ত্রানকর্তা মনে করে। আমরা যেহেতু গান্ডু রিপ্লাবিক আমাদের বুদ্ধিজীবী মহল গান্ডুদেরকেই বেশী স্তুতি করে থাকে। একটা জাতি কোন মানুষটির জীবন সেলিব্রেট করবে ? কোন বীরের বীরত্ব দেখার আগে দেখে নিতে পারেন সে নিজে আসলে ক্ষতির সম্মুখীন হইছে কিনা, অথবা তার সমূহ ক্ষতির সম্ভাবনা ছিল কিনা, অথবা আছে কিনা, অথবা কোন পদক সম্মাননা পাওয়ার জন্য কি পরিমাণ তৈল মর্দন করছেন। কেউ যদি কবি, চিন্তক, লেখক হন,আপনি দেখবেন তার জীবদ্দশায় তাকে সত্য কথা বলার জন্য কতটুকু রিস্ক নিতে হইছে। ধরেন- ডাক্তার জাফ্রুলাহ সাহেব অথবা মৃত ডাক্তার মঈন অথবা করোনার সময় যেসব ডাক্তার, নার্স, হেলথ অফিশিয়ালরা জীবনের ঝুঁকি নিয়ে কাজ করছেন তাঁরা ইনফ্যাক্ট হিরো হওয়ার যোগ্য। এ লাইফগুলাকে আপনি সেলিব্রেট করতে পারেন। অথবা চিন্তা করেন- গ্রুপ ক্যাপ্টেন সাইফুল আজমের কথা। উনি বীর ছিলেন কি ছিলেন না এটা বুঝার জন্য আপনি তার শত্রুদের পর্যন্ত টেস্টিমনি নিতে পারবেন। ইসরাইলিরা তারে অপছন্দ করতে পারে শত্রু হিসেবে, কিন্ত বলতে বাধ্য হয়- লোকটার গ্রেস ছিল, সাহস ছিল। যুদ্ধের সময়টা খাটের নীচে বইসা পরে বই লেইখা টাকা কামায় নাই। শহীদ আফ্রিদির কথাই চিন্তা করেন। বাংলাদেশের বিপদের দিনে অমুক গ্রুপ তমুক গ্রুপ হাসপাতাল কিনে নিছে। ইনফ্যাক্ট তাদের বাসা কিন্ত হাসপাতাল থেকে কম সেইফ না। অক্সিজেন সিলিন্ডার এবং কিছু বেসিক জিনিসপত্র থাকলে হয়ত ঐ পরিবারগুলার মাত্র কয়েকজনের হয়ত আইসিইউ ফ্যাসিলিটি লাগতে পারত। এরা তো দেশের মানুষের জন্য কিছু করে নাই। সিঙ্গাপুর যাইতে পারতেসে না দেইখা এই দেশের বুদ্ধিজীবীরা সিএমএইচের সুবিধা বাগাইতেছে অথচ উন্নয়নের নামে লুটপাটের এই সিস্টেমটা তৈরির পেছেন এদের অবদান অনেক বেশী। অন্যদিকে শহীদ আফ্রিদি পাকি হইয়াও এই দেশের বিপদের দিনে টাকা দিছে। এতে কিছু মানুষ খাবার পাইছে কিছু মানুষের জীবন বাঁচছে। করোনা আক্রান্ত মানুষের জন্য কাজ করতে করতে তার করোনা হইছে। হি ইজ এ হিরো । বাংলাদেশের ডাক্তার জাহাঙ্গির কবিরকে দেখেন (আমি উনার কথাবার্তা ৪/৫ মিনিট শুনছি সব মিলায়ে)। উনার কথা শুনে হাজার হাজার মানুষ ওয়েট কমাইছে, খাবার নিয়ন্ত্রনে আনছে। ক্রনিক ব্লাড প্রেশার, ডায়বেটিক্স হতে শুরু করে হরমোনাল প্রবলেম কত কিছুর উপকার পাইছে বলে বুঝানো যাবে না। কোন প্রকার প্রাতিষ্ঠানিক পৃষ্ঠপোষকতা ছাড়া একজন মানুষ যে পরিমাণ যে পরিমাণ ইমপ্যাক্ট তৈরি করছেন এটা অভাবনীয়। স্বাধীন বাংলাদেশে স্বাস্থ্যখাতে ইম্প্যাক্টফুল ০৫ জন মানুষের মধ্যে উনি একজন। আপনি উনাকে ন্যাশনাল হিরো বলতে পারেন। কে হিরো, কার লাইফ সেলিব্রেট করা লাগবে লেট নো শাহবাগি টেল ইয়ু।
দেশের সাংবাদিকরা যদি এভাবে চেষ্টা করে যান তারা কিন্ত একদিন করোনার একটা না একটা ওষুধ আবিস্কার করতে পারবেন
আজ তিনবেলা প্রোজেক খেয়েছন তো ? আধুনিক ইন্ডাস্ট্রিয়াল ওয়ার্ল্ডের একটা বৈশিষ্ট্য হলো- যেই সমস্যার অস্তিত্ব আগে ছিল না প্রথমে এটা তৈরি হবে। এরপর বাজারে এটার একটা সলিউশান কিনতে পাওয়া যাবে। আপনি আর এখন কোন ভারী বোঝা বহন করেন না- কারণ মানুষের এখন গাড়ি আছে, অনলাইন শপিংয়ে হোম ডেলিভারি তো আছেই । নিজের হাতের কাপড় বা থালা বাসন ধোঁয়ার দরকার নাই- ওয়াশার আছে। সিঁড়ি বেয়ে উঠার দরকার নাই- লিফট আছে। কিছু বছর পর দেখবেন শক্ত কাজ না করতে না করতে আপনার হাড় ক্ষয় হয়ে গেছে- এরপর ক্ষয় হওয়া হাড় ঠিক রাখতে আপনাকে ক্যালসিয়াম ট্যাবলেট কিনতে হবে। ক্যালসিয়াম ট্যাবলেট তো আপনার ভাইটালিটি আগের মতো করতে পারবে না। আপনি রেস্টুরেন্ট থেকে খাবার এনে খেতে থাকবেন, যখন যে সিজনে যা মন চায়- কম সময়ে পাবেন সুস্বাদু সব খাবার। খেতে থাকবেন- অল্প সময়ে এডিকেটড হয়ে যাবেন। এসব খাবারে যে পরিমাণ লবণ, চিনি, ফ্যাট থাকে এর কারণে আপনি যে হাই-ফ্যাট, খারাপ কোলেস্টরল, ব্লাড প্রেশার বাঁধাবেন সেটার জন্য আপনাকে জিমে যাওয়া লাগবে। যে টাইমে আপনি রান্না করতেন এর চেয়ে বেশী সময় আপনি জিমে কাঁটাবেন। অথবা শেষ বয়সে বিছানায় শুয়ে কাটাবেন। ওষুধ আপনাকে অনেক দিন বাঁচিয়ে রাখবে, কিন্ত আপনার জীবনের কোয়ালিটি কমে যাবে। মানুষের জীবনে দুঃখ-কষ্ট, মৃত্যু, আঘাত আদিম পৃথিবীতে খুব সাধারণ ব্যাপার। দুইশ বছর আগে আপনি এমন মানুষ পরিবার পাবেন না যেখানে একটা নবজাতক মারা যায় নি। অথবা বয়স চল্লিশ হওয়ার আগে সে পরিবারের কেউ মারা যায় নি। দুঃখ-কষ্ট, হতাশা সে সময়েও ছিল- কিন্ত সাথে ছিল না প্রোজেক। এখন তের বছরের বাচ্চার মুড সুয়িং করলে ডাক্তার তাকে প্রোজেক দেয়। দুঃখ-কষ্ট মুড সুয়িং এতো খারাপ না, বরং জীবনের অবিচ্ছেদ্য অঙ্গ। দুঃখ, কষ্ট ছাড়া ইতিহাসের বেশীরভাগ সময়ে মানুষের জীবন ছিল কল্পনাতীত। এই আরামের দুনিয়া এসে আমাদের ডিপ্রেশন বাড়িয়ে দিলো অনেক! চিন্তা করেন- ঢাকা শহরে এত লাখ শিশু আছে যারা সূর্যের আলো দেখে না কারণ তাদের বাসায় আলো ঢুকে না। আমাদের কোন পূর্বপুরুষকে কোনদিন রাত আর দিন ঘড়ি দেখে চিনতে হয় নি। দিনের আলো , হাঁটা-চলা করা, ভার্চুয়াল না বাস্তব মানুষের সংস্পর্শ যে ডিপ্রেশন কাটাতে পারে এটা কোনদিন আগে কাউকে বলে দিতে হয় নি - আগে ভার্চুয়াল দুনিয়া ছিল না। আগেও মানুষের ডিপ্রেশন ছিল কিন্ত জীবন কঠিন ছিল অনেক। কঠিন জীবনের অনেক সমস্যা আছে কিন্ত একটা বড় সুবিধা আছে-পারপাস। মানুষ যখন কষ্ট করে কিছু অর্জন করে এতে সে অনেক খুশি হয়। আর এতো 'ভারচু সিগ্নালিং' ছিল না, পিয়ার প্রেশার ছিল না। নামাজ, রোজা, হজ্জ যে এতো প্রচার করার বিষয় হতে পারে, আল্লাহর কাছে প্রার্থনাও যে ফেসবুকে করতে হয়- আদিম মানুষ এই জিনিস দেখলে তাজ্জব হয়ে যাইতো আমার ধারণা! তিনবেলা খাওয়ার মতো সজলভ্য খাবার এটা কোন দিন পৃথিবীতে ছিল না। দেখবেন প্রায় প্রাচীন সকল ধর্ম-গ্রন্থে, ধর্মে, মহাপুরুষদের জীবনে উপোষ ছিল। এখন উপোষ করা এক কঠিন কাজ, রীতিমতো সাধনার ব্যাপার, আর উপোষ ভাঙ্গা তো আরও বড় আয়োজন! ছোট বাচ্চা ব্যাঙের ছবি আঁকলে তার জন্যেও ভ্যালিডেশন দরকার হয়- খুশি হয়ে যে বেচারা আপনমনে একটা ছবি আঁকবে এটাও সম্ভব হচ্ছে না। বাবা-মা কে আবার এটা সোশ্যাল মিডিয়ায় স্কোর করতে হবে। এই যে আয়োজন করে ডিপ্রেশনের দুনিয়ায় মানুষ ঢুকে গেল- এখন সবার খালি তিন বেলা প্রোজেক দরকার!
এই যে একজন মন্ত্রী একজন সাবেক মন্ত্রী মারা গেলেন, উনারা কবরে যাওয়ার সাথে সাথে ফেরেশতারা আসলে উনারা বলবেন- আমরা হইলাম সিঙ্গাপুরের মন্ত্রী। এই যে পাস আছে। সাথে সাথে ফেরেশটা দুইজন বলবেন- সরি সার চিনি নাই, আপনাদেরকে। উনাদেরকে সুন্দর প্লট দেয়া হবে- বাড়ি দেয়া হবে। এসি গাড়ি থাকবে। বাংলাদেশের পতাকা থাকবে। মানে মন্ত্রীর পদমর্যাদায় থাকবেন উনারা। রাস্তায় যেসব ফকিন্নিগুলা করোনা টেস্ট না কৈরা মারা যাইতেছে- এদেরকে বলা হবে যা আগে করোনা টেস্ট কর। আর কথা আস্তে বলবি- মন্ত্রী সাবরা আছেন। কুনো ডিস্টাব দিবি না, বুঝচ্ছস। অহন লাইনে দাড়ায়া আগে টেস্ট করা!
সত্তর আশি বছর আগে বাপ মা আর ছেলে মেয়েরা মোটামুটি একটা রেঞ্জের মধ্যে চিন্তা করতো। ছেলে-মেয়েরা খেলাধুলা ছাড়া বাবা মায়ের সাথে তাদের কাজগুলি করতো। একটা কৃষিভিত্তিক সমাজের কথা চিন্তা করেন। বাবা হয়তো কৃষি কাজ করছে, মাছ ধরছে ছেলে মেয়ে সে কাজে সাহায্য করছে। এটা তাদেরও বিনোদনেরও একটা অংশ ছিল। এখন আধুনিক সময়ে দেখেন এডাল্ট আর বাচ্চাদের কাজগুলা কিন্ত প্রাইমারিলি বেশ আলাদা। অনেক এফোরট দিয়ে একটা কাজ খুঁজে বের করতে হবে যেটা বাবা-মা এবং ছেলেমেয়েরা একই সাথে করবে এবং পছন্দ করে। এই যুগের বাপ মায়েদের একটা বড় অংশ ছেলেমেয়েদের সাথে লাইট ইয়ারস দূরত্বে থাকেন। এখনকার সময়ে একটা আমেরিকান ছেলে আর ঢাকার ছেলের মধ্যে চিন্তার তফাৎটা খুব কম। আর বাপ মায়েরা পড়ে আছেন সেই একশো বছর আগে। তারা পুরোপুরি নিজের মতো করে, নিজের চোখ দিয়ে ছেলেমেয়েকে দেখছেন। জেনারেশন গ্যাপ ব্যাপারটা সব সময়েই ছিল- কিন্ত ইন্টারনেটের কল্যাণে মানব ইতিহাসে এত বড় গ্যাপ আগে কখনো ছিল না। একটা পনের বছরের ছেলে মেয়ের যে শারীরিক-মানসিক পরিবর্তন দেখা দেয় এটা হ্যান্ডল করার বা ছেলে মেয়েদেরকে গাইড করার মতো অবস্থায় আমাদের বাপ-মায়েরা কখনোই ছিলেন না- এখন আগের চেয়ে আরও পিছিয়ে গেছেন। । হয়ত আগে এতোটা দরকারও ছিল না- সব কিছু ছিল অনেক স্ট্যাবল এবং অনেকটা আগের মতোই। একটা ছেলে মেয়ের সাথে তারা কোন একটা বিষয়ে যে কনভারসেশন করবেন যাতে আসলে একটা ইয়াং এডাল্ট ছেলে মেয়ে কি ভাবছে এটা বুঝবেন এ অবস্থায় মোটেই তারা নাই। তো ছেলেমেয়েরা যদি এমন কিছু করে যেটা তারা আশা করেন না প্রথম দিকে বাবা মায়েরা ডিনায়াল এর মধ্যে থাকেন এবং এরপর ধ্মক দেন শাসন করেন। সেই ট্র্যাডিশনাল অবস্থা। ছেলেমেয়েরা কি পড়ে, কি দেখে, কি পছন্দ করে, কি জিনিস তাদের কাছে সুন্দর এবং ভালো, কোন ছেলে বা মেয়েকে তারা পছন্দ করে, কি নিয়ে ফ্যান্টাসাইজ করে এই সব বিষয়ে বাবা-মায়েরা ছেলেমেয়েদের থেকে আলাদা ইউনিভার্সে থাকেন। রক্ষণশীল পরিবারের বাবা-মায়েরা ছেলেমেয়েদেরকে একটা "বিশুদ্ধ" পরিবেশে বড় করেন। দুনিয়াটা যেমন না তারা সেভাবে চিন্তা করতে থাকে। একটা কাল্পনিক বিশুদ্ধ দুনিয়ায় বড় হয় তারা। খলিল জিবরান লিখেছিলেন- আপনার সন্তান আসলে আপনার সন্তান না। তারা আপনার আমার মধ্যে দিয়ে পৃথিবীতে এসেছ ঠিকই কিন্ত তারা ঠিক যেন আমাদের না। আপনি তাদেরকে ভালবাসা দিতে পারবেন কিন্ত আপনার চিন্তার সবটুকু না। আপনি তাদের দেহটাকে ঘরে রাখতে পারবেন কিন্ত আত্মাটাকে না। তাদের ভাবনা থাকে এমন একটা জায়গায় এটা আপনি স্বপ্নেও ভ্রমণ করতে পারবেন না। ছেলে মেয়েদের ভাবনার বাস্তবতা থেকে যে বাবা মায়েরা এতো দ্রুত এতো পিছিয়ে যাবে এটা কি আসলেই মানুষ চিন্তা করতে পেরেছিল?
আমাদের মন্ত্রী এমপিরা কত কষ্ট করছেন দেশের জন্য। এই মানুষেরা আমাদের মতো নাদানদের ভিড়ে এত ক্লায়কেশে, ধুলো-মাটি-কাঁদায় থাকবেন এটা ভাবলে আমার দিলে আঘাত লাগে। উনারা থাকবেন জান্নাতে। আল্লাহ তুমি উনাদেরকে দলে দলে কবুল করে নাও।
মুরব্বীদের ফেসবুকে শেয়ার করা প্রসঙ্গে। মুরব্বী মানুষেরা অভিজ্ঞতার দিক থেকে আমাদের চেয়ে অনেক সমৃদ্ধ। যে মানুষটি ষাট বছর ধরে বেঁচে আছেন- খুব সম্ভাবনা আছে তিনি আরও বিশ বছর বেঁচে থাকবেন। ষাট বছর ধরে যে শরীরটা ইভ্লভ করেছে সেটার অনেক সেল মেমোরি আছে। প্রচলিত অনেক রোগের বিপক্ষেই তাদের ইমিউনিটি কার্যকর। অনেক ব্যাপারেই আমি মুরব্বীদের 'রুল অব থাম্ব' মেনে চলি। কোন গরুর মাংস স্বাদ হবে এসব ব্যাপারে উনারা যখন কিছু বলেন শুনতে যতই আজব লাগুক আমি মেনে চলি। আমার কাছে মনে হয় সম্ভাবনা আছে এটা কাজ করবে- অনেকটা নীলস বোরের কোয়ান্টাম তত্ত্বের মতো, ইট জাস্ট ওয়ার্কস। মুরব্বীদের ব্যাপারে আমার শুধু একটাই অভিযোগ, তারা যে সময়টাতে বেড়ে উঠেছেন অনেক বেশী অন্য মানুষের কথার উপর নির্ভর করেছেন। এটা উনাদের দোষ না- ইনফ্যাক্ট হাজার বছর ধরে মানুষ এভাবেই টিকে ছিল। আফ্রিকার জঙ্গলে কেউ যদি আপনাকে বলতো - অমুক জায়গায় সিংহ আছে, আপনার নিজের চোখে দেখে কথাটা বিশ্বাস করার দরকার নাই। দৌড় দিয়ে দ্রুত পালিয়ে যাওয়াটাই নিরাপদ। দার্শনিক প্যাসকেল যেরকম বলেছেন- ঐ পারে গিয়ে যদি দেখেন স্রস্টা নাই তখন শুধু ৭ টা ডেডলি সিন করতে পারেন নাই, মৌজ মাস্তি একটু কম করেছেন এই আফসোস থাকবে। কিন্ত যদি গিয়ে দেখেন স্রস্টা আছে যে বাঁশডলা খাবেন সেটা খুব বড় রকমের। অতএব, বিশ্বাস না করার রিস্ক টা একটু বেশী। মুরব্বীরা ইভ্লিউশনের যে ট্রেনিং নিয়ে ফেসবুকে আসলেন এটা আসলে ফেসবুকে একটু অকেজো, কারণ ফেসবুকে মানুষ প্রচুর মিথ্যা কথা বলে, প্রচুর অসত্য ইনফরমেশনে দুনিয়াটা ভর্তি। এখন থেকে একশ বছর আগে মার্ডার করে কেউ বিমানে করে পালিয়ে যেতে পারতো না। কে কোথায় ছিল, কে সে দিন কি করছিল এরকম কিছু ইনফরমশেন জানলেই একটা সম্ভাব্য খুনিদের একটা শর্টলিস্ট করা যেতো। যে কারণে মানুষের মাথাতে প্রোবাবিলিটির ধারণাগুলা সেভাবে গ্রো করে নাই। ফলে ফেসবুকে কারও লেখা দেখলেই এটা যে সত্য হবার সম্ভাবনা নাই এটা মুরব্বীদের বুঝানো যায় না। অং সান সূচিকে আমার পরিচিত মুরব্বী মানুষদের হাতে তিনবার মুসলমান হতে দেখলাম। জিজ্ঞেস করা হয় নাই- লাস্ট টাইম ঠিক কি হওয়াতে তিনি ইসলাম ধর্ম ত্যাগ করে আবার বৌদ্ধ ধর্মে গিয়েছিলেন, আর বৌদ্ধরাই বা তার এই বার বার বাটন চাপার মত ধর্ম ত্যাগ মেনে নিচ্ছেন কেন ? যে দিন থেকে শেয়ার বাটনটা মুরব্বীরা ব্যবহার করা শিখেছেন সেদিন থেকে পৃথিবীতে ইন্সেইনিটি এক্সপোনেনশিয়ালি বেড়ে চলেছে। যারা বয়সে প্রবীণ- তাদেরকে একটাই অনুরোধ, আপনারা বাকি সময়টা ফুল, লতাপাতার ছবি শেয়ার করেন। নামাজ-কালাম পড়েন। নাতি নাতনীদের সাথে আপনাদের ছবি শেয়ার করেন। লিখতে চাইলে নিজের অভিজ্ঞতার কথাগুলো লিখেন- কিন্ত প্লীজ অন্যের কোন লেখা কিছু শেয়ার করবেন না। ক্যান্সার বা ডায়বেটিক্স এর ওষুধ বানানো, গরম পানি দিয়ে করোনার প্রতিরোধের সূত্র আবিস্কারের মতো কাজগুলো অথবা পৃথিবীর অলৌকিক ব্যাপারগুলোর রহস্য উদঘাটনের কঠিন কাজগুলো যারা বয়সে একটু তরুণ তাদের জন্য ছেড়ে দিন। আপনারা তো অনেক চিন্তা করেছেন- বাকি সময়টাতে আপনারা আগের মতোই থাকুন, বাজারের দরদাম ইত্যাদি নিত্য প্রয়োজনীয় বিষয়ে পরিচিত মানুষের মুখের কথা বিশ্বাস করুন। প্লীজ শেয়ার বাটনটি ব্যবহার করবেন না। পোস্ট করতে চাইলে ছবি, কবিতা, ফুল, পাখি এগুলোই করুন। আপনারা সুন্দর পৃথিবীতে বাকিটা সময় কাটিয়ে দিন। কষ্ট করে শেয়ার করে নিজের অথবা আপনার বয়সী আরেকজনের শরীরের রক্তচাপ বৃদ্ধি করবেন না!
আধুনিক শিক্ষাব্যবস্থার সবচেয়ে ট্রাজিক কোর্স হলো- এন্টারপ্রেনিয়ারশিপ। এখানে ছাত্ররা স্লাইডে বিজনেস প্ল্যান বানায়। কেস স্টাডি করে, এবং সুন্দর জামা কাপড় পড়ে প্রেজেন্টেশন দেয়। মনে মনে আশা করে এভাবেই তারা একদিন এন্টারপ্রেনিয়ার হবে। কোর্স শুরুর আগে যে কমন সেন্সটুকু থাকে, কোর্সের গ্রেড পাওয়ার সাথে সাথে এটার একটা আনুষ্ঠানিক সমাপ্তি ঘটে। সুলায়মান সুখন নাগরিক ট্যাক্স সম্পর্কে যে ধারণা রাখে এটা সম্ভব হয়েছে তার ফর্মাল বিজনেস এডুকেশনের কারণে।
বাংলাদেশের বিশ্ববিদ্যালয়ের র‍্যাঙ্কিং। একবার এক লোক একটা তোতা পাখি কিনতে গিয়ে দেখলেন তিনটা তোতা পাখি সাজানো আছে। দোকানদারকে জিজ্ঞেস করলেন-এই তোতা কোনটার দাম কতো ? দোকানি বললেন- প্রথম তোতা কালিদাসের 'মেঘদুত' মুখস্থ পারে- এটার দাম দশ হাজার টাকা। আর দ্বিতীয়টার ফেরদৌসির 'শাহনামা' নখদর্পণে- এটার দাম বিশ হাজার। ক্রেতা জিজ্ঞেস করলেন আর তৃতীয়টা ? দোকানি বললেন- এটার দাম ত্রিশ হাজার। ক্রেতা প্রশ্ন করলেন, এটার এতো দাম কেন ? এটা কি পারে ? দোকানি বললেন- এটাকে কখনো তেমন কোন কিছু করতে শুনি নাই, শুধু অন্য দুইটা এটাকে 'স্যার' বলে। বাংলাদেশের বিশ্ববিদ্যালয়ের শিক্ষকরা মোটাদাগে সেই তৃতীয় তোতাপাখি, কিছু পারলে বা না পারলেই কি- সবাই জাতীয় স্যার। বাংলাদেশের সুশীল সমাজের খুব অভিমান - সারা বিশ্বের এতো এতো বিশ্ববিদ্যালয়ের মধ্যে আমাদের বিশ্ববিদ্যালয়গুলো কেন র‍্যাঙ্কিংয়ে নেই ? আগে মাঝে মাঝে ফেসবুকে ছাত্ররা ভোট দিয়ে দেশের সেরা বিশ্ববিদ্যালয় নির্বাচন করতো- শিক্ষক এবং সুশীলদের ধারণাটা কিন্ত এরকমই। প্রাচীনকালে মানুষ বিদ্যাঅর্জন করতো জীবনের দর্শন, নৈতিকতা, এবং সমাজকে বুঝার মতো গুরুগম্ভীর বিষয়গুলো জানার জন্য। এখন বিদ্যাঅর্জন ব্যাপারটা ইন্ডাস্ট্রির স্কিলড শ্রমিক অর্জনের ব্যাপার হয়ে গেছে। অবশ্যই কেউ যদি বাংলাদেশে অবস্থান করে দর্শন, নৈতিকতা শেখার জন্য বিশ্ববিদ্যালয়ে যেতে চান, তার এই মহৎ উদ্দেশ্যের ব্যাপারে আমার কিছু বলার নেই। শুধু- 'গুডলাক' আপনার জন্য। আর যারা জীবন জীবিকার জন্য পড়ালেখা করছেন- প্রাক্টিকাল কাজ করার জন্য যা কিছু জানা, শেখা, বোঝা দরকার- এর প্রায় কোনটাই বাংলাদেশের বিশ্ববিদ্যালয়ে নেই। বাংলাদেশের বিশ্ববিদ্যালয়ে যারা কোর্সওয়ার্ক করেন এই কোর্সগুলার ৬০-৭০ ভাগই একেবারে অপ্রয়োজনীয়। যেগুলো প্রয়োজনীয়-সেটাও এমনভাবে একজন ছাত্র শিখে যে জীবনে পরীক্ষা পাশ ছাড়া আর তেমন কোন কাজে লাগে না। এই যে ক্যালকুলাস বা স্ট্যাটিস্টিক্স- বিষয়গুলো ক্যালকুলেশনের জিনিস না, ইন্টারপ্রিটেশনের জিনিস। আমাদের জীবন চলে গেল শুধু হিসেব করতে করতে। একজন ছাত্রের জন্য একেবারে মৌলিক প্রয়োজনীয় যে স্কিলগুলো যেমন - একাডেমিক পেপার রিডিং, রাইটিং এগুলো আমাদের বিশ্ববিদ্যালয়গুলোতে প্রায় সম্পূর্ণ অনুপস্থিত। যে কোন বিষয়ে পরীক্ষা আসলে একটা গেম। খুব ভালো বিশ্ববিদ্যালয়গুলাতেও যদি আপনি যান, আগের বছরের প্রশ্নটশ্ন দেখলে, এক্সারসাইজ ভালো করে করলে এই গেমটা রপ্ত করা ভালো ছাত্রদের জন্য খুব কঠিন কিছু না। এ কারণে এ বিশ্ববিদ্যালয়গুলো ছাত্রছাত্রীদেরকে কিছু প্রাক্টিকাল কাজ-কর্ম শেখানোর চেষ্টা করে। যেমন- কিছু প্রজেক্ট। প্রজেক্ট বেস কাজকর্মে অন্তত কিছুটা রিয়েল লাইফের ফ্লেভার আছে। ধরেন আপনি একটা ডাটা সেট নিয়ে কাজ করতে গেলেন- জানেন তো জীবনে কোন 'ফ্রি-লাঞ্চ' নাই। দেখবেন- আপনার যে ডাটা দরকার, সেটা নাই। থাকলেও অনেক পুরনো। অথবা যাদের কাছে আছে তারা আপনার সাথে কেন শেয়ার করবে। এরপর অনেক কাটখড় পুড়িয়ে আপনি হয়ত ডাটা পেলেন, দেখবেন অনেক ভ্যালু নাই। অনেক উল্টাপাল্টা ভ্যালু, ভুল ডাটা। একটা প্রজেক্ট করলে মানুষ অন্তত দেখে- আসলে রিয়েল লাইফে জিনিসগুলা কি রকম ঝামেলায় পরিপূর্ণ। চাকরির বাজারে ডিগ্রীর মূল্য আছে কিন্ত এ দামটা আগের চেয়ে কম, সময়ের সাথে সাথে আরও কমছে। আপনি যদি কোন এমপ্লয়ারকে দেখাতে পারেন যে আপনি একটা স্কিল অর্জন করেছেন এবং এর জন্য কিছু প্রজেক্ট করেছেন, টুলসগুলা ব্যবহার করা শিখেছেন, একটু সুন্দর করে নিজের কাজটা গুছিয়ে বলতে পারেন অনেক এমপ্লয়ার আপনাকে নিবে। ইনফ্যাক্ট, ভালো এমপ্লয়াররা আপনাকে নিয়ে নিবে এ সম্ভাবনা অনেক বেশী। বিশ্বব্যাপী পরীক্ষা পাশের ডিগ্রী, জিপিএর তোড়জোড় যত কমছে, বাংলাদেশে একেবারে প্রাথমিক পর্যায়ে এটা আমাদের তোতাপাখিরা চালু করে দিয়েছেন। বাংলাদেশের বিশ্ববিদ্যালয়গুলার অবস্থা এরকম যে- যে ছেলেটা পড়ালেখা না করলে শব্জী বিক্রি করে পনের বিশ হাজার টাকা রোজগার করতে পারতো, ডিগ্রীর ইগো থাকার কারণে এখন সে আর বিশ হাজার টাকা বেতনের চাকরি খুঁজে পাচ্ছে না। বাংলাদেশের বিশ্ববিদ্যালয়ে পড়া একজন ছাত্রের সোশ্যাল লাইফের জন্য ভালো হতে পারে, কিন্ত শিক্ষাজীবনের জন্য বড় ট্রাজেডি। 
এক গবেষণায় দেখা গেছে যারা গত বারো বছর ধরে উন্নয়ন এবং মুক্তিযুদ্ধের চেতনার উপর দৃঢ় বিশ্বাস রেখেছেন করোনা ভাইরাস তাদের বাড়ির সামনে দিয়ে সালাম দিয়ে চলে যাচ্ছে। যাওয়ার সময় আর পেছনে ফিরেও তাকাচ্ছে না।
মানুষ বিভিন্ন উদ্দেশ্যে ভাল-খারাপ কাজ করে কিন্ত দেশপ্রেম এর মধ্যে নাই। যখনই দেখবেন কেউ দেশপ্রেম নিয়ে অনেক অনেক কথা বলছে- একটু খুঁজে দেখবেন ধান্দাটা কিসের? টাকার, পদের নাকি অন্য কোন কিছুর। নিশ্চিত থাকেন- কিছু না কিছু পাবেন।
আমরা যখন ক্যাডেট কলেজে পড়ি- কোন একজন বন্ধুর কাছে শুনলাম প্রিন্সিপাল স্যারের ছেলের ইচ্ছা সেও ক্যাডেট কলেজে পড়বে এবং সে একটা বিশেষ হাউজে (হলে) ভর্তি হতে পারলে খুশি হবে। যাই হোক-এর কিছুদিন পর ছেলেটা ভর্তি হলো, এবং কাকতালীয়ভাবে (!) সে বিশেষ হাউজে থাকবে সিদ্ধান্ত হলো। কাকতালীয় বলছি এ কারণ যে- অন্যান্যদের ক্ষেত্রে হাউজ নির্ধারণের কাজটি অনেকটা লটারির মাধ্যমেই বলা যায়, অথবা অন্তত কোন বিশেষ প্যাটার্ন আমাদের চোখে পড়ত না। পরে জেনেছিলাম সিনিয়র কেউ ছেলেটাকে তাকে শাস্তি দিয়েছিল এরকম কোন একটা অজুহাতে স্যার তার ছেলেকে কলেজ থেকে নিয়ে গেলেন। একটা এগার বারো বছরের ছেলের জন্য বাবা মা ছাড়া থাকা একটু কষ্টের। অন্তত যতদিন না সে হল লাইফ, বন্ধুদের সাথে একটা ভালো সম্পর্ক তৈরি করতে পারছে। তার উপর ক্যাডেট কলেজের নিয়ম-কানুনের কারণে অবশ্যই প্রথম সময়টা একটু চেলেঞ্জিং। কেউ যদি একটা জায়গায় পড়তে বা না পড়তে চায় এতে আসলে আপত্তির কিছু আছে আমি মনে করি না। তবে এক্ষেত্রে একটা সমস্যা- যিনি কলেজের প্রিন্সিপাল এবং তিনি মনে করছেন তার ছেলের জন্য এ জায়গাটা আইডিয়াল না- এ মানুষটি প্রতিষ্ঠানের প্রধান যার কাজ অন্যদের ছেলেদের জন্য একটা আইডিয়াল প্রতিষ্ঠান তৈরি করা। বাংলাদেশ এমন একটা জায়গা যেখানে কেউ মরাল ডিলেমায় ভুগে না। ধরুন পরদিন প্রিন্সিপাল স্যার যখন টিচারদের সাথে চা খাচ্ছেন কয়েকজন শিক্ষক যদি একসাথে জিজ্ঞেস করতেন- আপনার ছেলের পড়ার জন্য যদি আপনি এ প্রতিষ্ঠানকে উপযুক্ত মনে করতে না পারেন তাহলে কিভাবে আপনি অন্যান্য বাবা-মায়েদেরকে বলছেন এটা একটা ভালো প্রতিষ্ঠান ? আপনি এ প্রতিষ্ঠানের প্রধান। সে দিন কিন্ত তার গলা দিয়ে আর চা নামতো না। এটা কোন সরকারী কলেজ না যে এখানে ছাত্র রাজনীতি বা এরকম কোন নুইসেন্স আছে। এরপরেও আপনি এটাকে কেন একটা আদর্শ প্রতিষ্ঠান বানাতে পারলেন যেখানে আপনার ছেলেও পড়তে পারতো ? দেখবেন বিদেশে আছে অনেক মানুষ- বাংলাদেশ নিয়ে খুব গর্ব। নিজে বাংলাদেশে থাকতে যায় না, নিজের ছেলে গিয়ে থাকবে এটা তো প্রশ্নই আসে না । কিন্ত গর্ব আর গর্ব- সোনার বাংলা,আহা,মধু! তারা বাংলাদেশের প্রধানমন্ত্রীর শাড়িটা ধরে দেখতে চান, কেউ কেউ প্রধানমন্ত্রী মাটিতে বসে পড়লে খুব উচ্ছ্বাস প্রকাশ করেন। কিন্ত বিদেশে আসলে নিজের স্বার্থ নিয়ে খুব টনটনে প্রশ্ন করেন- আমি যেহেতু ট্যাক্স দেই, সরকার আমার স্বাস্থ্যসেবার নামে কি দেয় ? কেরালার হাতির দুঃখে, আমেরিকার কালোদের উপর নির্যাতনের দুঃখে কলিজা ফেটে চৌচির। কিন্ত বাংলাদেশের গুম প্রশ্নে দেখবেন - নীরবে সোনার বাংলার উদাযাপন। বাঙ্গালির মাথাটা খুব কম্পারট্মেন্টালাইজড- নিজের ষোল আনা স্বার্থের টনটনে জ্ঞানে তার মাথা টইটম্বুর। যে লোকটা খুব সরকার সমর্থক কিন্ত নিজের পরিবারে একজন বিসিএস পরীক্ষার্থী আছে- কোটার প্রশ্নে তিনি খুব মারদাঙ্গা- এখনই জাস্টিস চান। পুরো সমাজটা জাহান্নাম থাকুক শুধু আমার বাসাটা হবে স্বর্গের টুকরা, আমার পরিবারের ছেলেটির বিসিএস হবে, একটা সুন্দর ফর্সা শিক্ষিত বউ, একটা সরকারী বাড়ি এবং গাড়ি- এই তো সামান্য তার কয়েকটি চাওয়া! যদি অবাধ্য করোনাটা-কে আরেকটু কাস্টমাইজড করা যেত, দেখতেন লাখো মানুষ মরলেও টের পেতেন না। এখন তো মানুষ অক্সিজেন সিলিন্ডার পাচ্ছে না, হাসপাতালে জায়গা নাই , মৃত্যুটা একটু কমে হলেই দেখবেন বাংলাদেশের উন্নতি নিয়ে হাজির হবে হাজার বছরের শ্রেষ্ঠ বাঙ্গালি জাতি। হাজার বছরের শ্রেষ্ঠ না হলে মৃত্যু এতো কম হয় ? করোনায় সময়টাতে তারা ইউরোপ আমেরিকা নিয়ে একটু গর্বে মেতেছেন।
নাগরিক প্রতিবাদের কারণে আমেরিকায় চারজন পুলিশ অভিযুক্ত হয়েছেন। যদি কোন কারণে এদের ফাঁসি না হয় আশা করছি খুব মিছিল, কার্নিভাল এবং বিরানী হবে এবং পরে আদালতের নির্দেশে সবার ফাঁসি হবে।
বিত্তবানেরা যে দেশ ছেড়ে চাটার্ড বিমানে করে চলে যাচ্ছে এটা নতুন কিছু না- প্রয়োজনে তারা আগেও সিঙ্গাপুর, আমেরিকা, মালেশিয়া কানাডায় যাতায়াত করতেন, সেটেলড করতেন। বাংলাদেশ তো কোন পবিত্রভূমি বা তীর্থ না যে এখানে মরলে পরকালে কোন বিশেষ সুযোগ সুবিধা পাওয়া যাবে। আর বিত্তবানেরাও তো পরকালের তীর্থযাত্রী হওয়ার জন্য খুব উদগ্রীব হয়ে বসে নেই। এসব মানুষ কোন কেউ সুফি দরবেশ কিংবা পয়গম্বর না যে নিজের লোকদেরকে বিপদে ফেলে তারা চলে যাবেন না। তারা পাঁড় ক্যাপিটালিস্ট মানুষ- টাকা পয়সা এজন্যই উপার্জন করেছেন যেন প্রয়োজনে খরচ করতে পারেন। যেসব বিত্তবানেরা দেশে আছেন তারাও তো কেউ হাজী মোহম্মদ মুহসিন হয়ে বসে নেই। বরং এসব বিত্তবানেরা সাধারণ মানুষের চিকিৎসা, সেবা এসব কে বিঘ্নিত করছিলেন। তাদেরকে প্রায়োরিটি টেস্ট করতে হয়, আলাদা হাসপাতাল বানানো না গেলে সিএমএইচে চিকিৎসা দিতে হয়। এরা চলে গেলেও কি অসুবিধা! শুনেছেন নাকি দুনিয়ার কোন দেশ নিষেধাজ্ঞা আরোপ করেছে- আপনার টাকা থাকলে আপনি দেশের বাইরে যেতে পারবেন না ? কেউ সম্পত্তি উপার্জন করলে নিজের ইচ্ছামতো খরচ করবে- এটাই তো স্বাভাবিক ? বিত্তবানেরা ইতিহাসের সকল মানবসমাজেই প্রিভিলেজড লোক। একজন বিত্তবান মানুষ দেশেও যদি থাকেন তার ক্যাপাসিটি তো সাধারণ মানুষ থেকে অনেক অনেক বেশী। মূল আপত্তির জায়গাটা কই ? তারা আসলে কিভাবে এই সম্পদ উপার্জন করলেন এটাই তো আমাদের মূল আপত্তির জায়গা ? এই বিত্তবান ব্যবসায়ীরা যদি দেশের মানুষের রক্ত শুষে, অবৈধ সুযোগ নিয়ে, ট্যাক্স ফাঁকি দিয়ে বিত্তবান হয়ে থাকে এদেরকে বিচারের আওতায় আনা সিস্টেমের কাজ। এই সিস্টেম যতদিন না তৈরি হয়, ঠিক হয় ততোদিন সুযোগ সন্ধানী মানুষ এটা করবেই। বিত্তবানেরা বিদেশ যাচ্ছে এটা রোগ না, এটা একটা লক্ষণ মাত্র। একটা দেশের স্বাস্থ্যব্যবস্থা ঠিক করা, সবার স্বাস্থ্যসেবা নিশ্চিত করা তো কোন বিত্তবান মানুষের কাজ না। রাজনৈতিক প্রতিহিংসা কোন পর্যায়ের যে একটা কিট তৈরি হলো, হাজার হাজার মানুষ প্রতিদিন আক্রান্ত হচ্ছে কিন্ত আমরা জানতেই পারলাম না কিট টা কাজ করে কিনা ? আবার অন্যদিকে শিকদার গ্রুপের দুইজন কখন পালাবে, বিদেশে গিয়ে কিভাবে ভিসা পাবে- সবগুলো দিকের কি সুন্দর এরেঞ্জমেন্ট! এই সিস্টেমটা কতো লয়াল চিন্তা করুন- নিজেদের লোকদেরকে এই ঘোর ক্রাইসিসেও এতো সুন্দর সার্ভিস দিচ্ছে- কে এর মেম্বার হতে চাইবে না ? অন্য দেশের বিত্তবানদের বরং আফসোস করা উচিত যে তারা নিজেদের দেশে বাংলাদেশের মত এতো এতো প্রোটেকশন পায় না। একটা কৌতুক মনে পড়ল- একটু অশ্লীল কিন্ত টু দি পয়েন্ট। যে কথা আপনি হাজার চেষ্টা করে বুঝাতে পারবেন না কৌতুক দিয়ে সহজে বুঝাতে পারবেন। এক লোক বাসায় ঢুকে দেখতে পারলেন তার বেডরুমে তার বন্ধু- ......ইয়ো নো ! তিনি তার বন্ধুকে জিজ্ঞেস করলেন- তুমি এখানে কি করছো ? বেডরুমে থাকা বন্ধুটি বললো- তুমি আমার কথা বিশ্বাস করবে নাকি নিজের চোখকে বিশ্বাস করবে ? বিত্তবানেরা এরকমই ছিল- পার্থক্য হলো মানুষ এখন নিজের চোখকে বিশ্বাস করতে শুরু করেছে। বাংলাদেশে রাষ্ট্র যেই সিস্টেম তৈরি করেছে এটা সবসময়ই ক্রাইসিসে বিত্তবানদের বিদেশগমন মডেলের উপরেই ছিল- এখনো আছে। আগে শুধু মানুষ কম কম দেখত, এখন বিমানের ভিড় কম থাকাতে চাটার্ড বিমানের ঘটনা একটু বেশী চোখে পড়ছে। যেদিন দেশের প্রধানমন্ত্রী বা মন্ত্রী এমপিরা পেটের অসুখে দেশের বাইরে যাওয়া বন্ধ করতে বাধ্য হবেন সেদিন পর্যন্ত অপেক্ষা করুন- বিত্তবানেরাও আর যাবেন না। বিত্তবানরা দেশে থেকে মারা যাবেন তাদের এরকম কোন দায়বধ্যতা নেই।
মোটিভেশনাল স্পীকারদের মারফতে জেনেছিলাম- ক্রিকেটাররা নাকি যোদ্ধা, তারা দেশের হয়ে মাঠে যুদ্ধ করেন। এরপর দেখলাম প্রবাসীরা এখন আর কেউ সাধারণ প্রবাসী নেই, তারা প্রত্যেকে একেকজন রেমিটেন্স যোদ্ধা। দেশে এখন এর কোন সাধারণ মানুষ নেই- সবাই কোন না কোন যুদ্ধে আছেন। কেউ যদি ভিক্ষাও করে তাকে আপনি বলতে পারেন অন্নযোদ্ধা- বেচারা ত শখ করে ভিক্ষা করছে না। এটা ত যুদ্ধের চেয়ে কম কিছু না। দেশজাতি নিয়ে এরকম গুরুগম্ভীর চিন্তা করতে করতে একটা কন্সেপ্ট বুঝতে চেষ্টা করছিলাম- মাথায় না ঢুকায় নিজেকে খুব গান্ডু মনে হচ্ছিল- পরক্ষণেই নিজেকে শান্তনা দিলাম। আমি কেন নিজেকে গান্ডু ভাবছি, ভাবা উচিত গান্ডুযোদ্ধা- একটু শান্তি অনুভব করলাম। কবি বলেছেন- পাগল মন, মন রে, মন কেন এত কথা বলে! যেই নিজেকে গান্ডুযোদ্ধা হিসেবে মেনে নিয়ে একটু ভালোমত জিনিসটা বুঝার চেষ্টা করলাম- মনে আসল দেশে একজন ভদ্রলোক একের পর এক অমেরুদণ্ডী প্রাণী আবিস্কার করে চলেছেন। তাকে কি অমেরুদণ্ডী যোদ্ধা/কমান্ডার কিছু একটা উপাধি দেয়া হয়েছে ? এরকম একটা গুরুগম্ভীর ভাবনা যুদ্ধে ব্যস্ত হয়ে পড়লাম।
স্পেনে যখন করোনা ক্রাইসিস একেবারে তুঙ্গে তখন ফেসবুকে একটা উক্তি বেশ ভাইরাল হয়েছিল। একজন রিসার্চার বলছেন- একজন ফুটবলার কে এত টাকা দেয়া হয় কিন্ত একজন একাডেমিক এত অল্প টাকা বেতন পান। এজন্যই ত করোনার ভেক্সিন আবিস্কার হয় না। উক্তিটা সত্য না মিথ্যা অথবা কোন একাডেমিক আসলেই এ কথা বলেছেন কিনা আমি সে আলোচনায় যাচ্ছি না। কথাটা যেই বলুন না কেন এর পেছনের যুক্তিটি কতটা শক্তিশালী সেটাই এ লেখার আলোচ্য বিষয়। একজন একাডেমিক ধরেন একটা পিয়ার রিভিউড জার্নালে একটা পেপার পাবলিশ করলেন। পৃথিবীতে বহু পিয়ার রিভিউড জার্নাল আছে এবং বলাই বাহুল্য সেখানে অনেক ছাইপাঁশ ছাপা হয়। একজন একাডেমিশিয়ানের সবচেয়ে বড় একিলিস হলো- প্রায়শই তার কাজকর্মের একমাত্র বিচারক তার পিয়াররাই। তার পিয়াররা যদি মনে করে এটা একটা পাবলিশেবল কাজ তাহলে এটা পাব্লিশড হতে পারে। এবং এরকম পেপার দিনের পর দিন পাবলিশ করে একজন একাডেমিশিয়ান টিকে থাকতে পারেন। এটার সাথে মার্কেট ইকনোমিকসের সংযোগ যদি সরাসরি খুব একটা নাও থাকে। অর্থাৎ তার পেপার বা একাডেমিক কাজ দিয়ে আগামি কাল রকেট, ভ্যাক্সিন, ওষুধ বা কম্পিউটার নাও বানানো যায়। অন্যদিকে ধরুন মেসি খুব ভালো ফুটবল খেলেন কিন্ত তার এ ভালো খেলাটা একমাত্র মেসির সতীর্থরাই বুঝতে পারেন অন্য কেউ না- আপনার ধারণা মেসির বেতন কত হবে ? দুনিয়ার সব নামিদামি ক্লাবগুলো তাকে নেয়ার জন্য কাড়াকাড়ি শুরু করে দিবে ? ভুয়া রিসার্চ দিয়ে আপনি টিকে থাকতে পারবেন কিন্ত ভুয়া খেলোয়াড় হয়ে না- মার্কেটে লুকিয়ে থাকার জায়গা নেই। অবশ্যই রিসার্চের ক্ষেত্রেও একজন রিসার্চার এর রিসার্চ ইন্ডাস্ট্রির সাথে যত বেশী প্রাসঙ্গিক হবে তিনি তত বেশী ফান্ডিং পাবেন, হিসেব সহজ মার্কেট রুলস। আপনি বিরাট শিল্পী কিন্ত আপনার গান কেউ বুঝে না, ছবি কারও ভালো লাগে না, খেলা কেউ দেখতে চায় না- এখন আপনার বুকে একরাশ ব্যাথা নিয়ে আপনি মরাল হাইগ্রাউন্ড ধরে রাখতে পারেন, আপনার ত অন্তত একটা পিএইচডি ডিগ্রী আছে! তা মশাই রাখুন না আপনার এই শ্রেষ্ঠত্ব -কিন্ত বাজার আপনার কথা মানবে কেন ? একজন একাডেমিকের অর্থনৈতিক, সামাজিক এবং অন্যান্য নিরাপত্তা কিন্ত একজন খেলোয়াড় চেয়ে অনেক বেশী। একজন খেলোয়াড় একবার ইনজুরির কারণে পেশাগত জীবন থেকে ছিটকে পড়তে পারেন। এর একাডেমিক ইকুয়াল কি আছে ? মানুষ সিইওদের বেতন নিয়ে প্রশ্ন তুলে, কিন্ত একজন এন্টারপ্রেনিয়ার এর বেতন নিয়ে প্রশ্ন তুলে না। কেন জানেন ? কারণ একজন সিইও হলেন অপরচুনিস্ট- যা কিছু ভালো তার । কোম্পানি যখন ভালো করে তার বেতন বোনাস বাড়তে থাকে। কিন্ত কোম্পানি খারাপ করলে এমনকি দেউলিয়া হয়ে গেলে ক্ষতির কত আনা তিনি বহন করেন ? প্রায় কিছুই না- বড়জোর চাকরি বদলে আরকেটা চাকরি নিয়ে অন্য কোম্পানি তে চলে যান। লাভের গুড় ষোল আনা কিন্ত কোম্পানির ক্ষতি হলে লবডঙ্কা ! উল্টো ট্যাক্স পেয়ারদের টাকা দিয়ে বেইল আউট হয় তার কোম্পানি, তার ভুলের মূল্য পরিশোধ করে ট্যাক্স পেয়াররা- এ কারণে সিইওদের ব্যাপারে মানুষের এ ক্ষোভ। কিন্ত একজন এন্টারপ্রেনিয়ারকে দেখুন- রিস্ক নিজের, আয়ও নিজের, যদি দেওলিয়া হয়ে যান সেটাই নিজের। এই যে রিস্ক এটাকে মার্কেট পুরস্কার দেয়। কারণ এন্টারপ্রেনিয়ারদের মধ্যে ফেল করার সম্ভাবনা অনেক অনেক বেশী। এটা জেনেও যারা রিস্ক নেন এবং সফল হন মার্কেটের হিসেবে তারাই পুরস্কৃত হওয়া যোগ্য। একজন একাডেমিক যদি একটা বেস্টসেলার বই লিখে সফল হন মানুষ (মার্কেট) কিন্ত তাকে ঠিকই পুরস্কৃত করে। কারণ এবারে তিনি রিস্ক নিয়ে পরিশ্রম করে বই লিখেছেন এবং মানুষ তার বইকে পছন্দ করেছে। তিনি কেন একটা বই লিখে এত টাকা আয় করবেন কেউ এরকম অভিযোগ করবে না। কেউ করলেই কি ? মার্কেট তাকে ঠিকই মূল্য দিবে। এই যে একামডেমিকরা মেধাবী হয়েও কেন একজন খেলোয়াড়ের তুলনায় কম টাকা পান এ আক্ষেপটা আমার বুঝে আসে না। প্রতিযোগিতায় সফল হওয়ার শতকরা হার, রিস্ক এবং কত বেশী মানুষ তার কাজকে সরাসরি মূল্য দিতে রাজি আছে এ ধরনের কিছু বেসিক হিসেব করলেই ত এ প্রশ্নটার উত্তর পাওয়া যায়। একজন টপ লেভেলের খেলোয়াড় যে হাজার হাজার ঘণ্টা পরিমাণ শারীরিক অথবা মানসিক পরিশ্রম করেন এটা কি একজন একাডেমিকের চেয়ে কম ? একজন একাডেমিক কেন মনে করবেন যে তার কষ্ট করে করা গবেষণা কোন একটা কারণে বেশী ভারচুয়াস কিন্ত খেলোয়াড়ের কষ্টটা তার চেয়ে কম ভারচুয়াস। অবশ্যই আপনি ট্রাক ঠেলে কষ্ট করলে হবে না- কষ্ট করে এমন কিছু করেন মানুষ যেটাকে নগদ টাকা মূল্য দিয়ে কিনতে রাজি আছে- ব্যাস ল্যাঠা চুকে গেল। আরেকটা জিনিস- একাডেমিশিয়ানরা খুব "মেধাবী"। ত মেধার স্কেলটা তাদেরই নির্ধারণ করা। ফুটবল মাঠে তারা মেধার পরীক্ষাটি দিতে রাজি নন কিন্ত আয় করতে চান ফুটবলারের সমান- এ কেমন বিচার ? ভাবুন না আপনি নিজেকে হরিদাস পাল, এর জন্যে লোকে আপনাকে পয়সা দিবে কেন ? একশ মিটার দৌড়ে আপনি কত দ্রুত এটাকে মেধার ক্রাইটেরিয়া হিসেবে বিবেচনা করে দেখুন না- দেখবেন ভাত খাওয়ার জন্য একাডেমিশিয়ানের ঘরে চালের বন্দোবস্ত করার মেধাও হয়ত অনেকের নাই। মার্কেটের গোল্ডেন রুল একটাই- রিস্ক নিন, কাজ করুন, নিজের কাজের মার্কেট তৈরি করুন। আপনার কাজ লোকের ভালো লাগলে নিজেকে ভারচুয়াস বা মেধাবী কোনটাই প্রমাণ করার প্রয়োজন হবে না। লোকেই বলবে, খুশি হয়ে নগদেও মূল্য পরিশোধ করবে!
এখন থেকে আট বছর আগের ঘটনা- আমি সেবছরই মাস্টার্স করতে নেদারল্যান্ডসে আসি। এক বাংলাদেশী পরিবার আমাকে ডিনার করার আমন্ত্রণ জানিয়েছিলেন। বেশীরভাগ বাঙ্গালি গেদারিং ভালো আড্ডা দেয়ার মত জায়গা না, মানুষ একটু বেশী থাকায় আপনি সিরিয়াস কোন জিনিস নিয়ে কথা বলবেন এটা খুব একটা সম্ভব হয় না। এছাড়া আমাদের যে খাবার-দাবার এবং আমরা যে পরিমাণে খাই আড্ডার জন্য ব্যাপারটা খুব একটা কন্ডিউসিভ না। তবে সেদিনের পরিবেশ আড্ডার জন্য বেশ উপযোগী ছিল। কথায় কথায় জানলাম ভদ্রলোক ধর্ম মানেন না- এটা হতেই পারে। আলোচনা সব অলিগলি পেরিয়ে ধর্মে গিয়ে ঠেকল। তিনি আমাকে একটা গল্প বললেন। বাংলাদেশ থেকে একজন হুজুর মসজিদের ইমাম হয়ে নেদারল্যান্ডসে এসেছেন, এবং বেশ কয়েক বছর থাকার পর কোন একটা কারণে তার চলে যাওয়ার উপক্রম হলো। কিন্ত তিনি এখানের আয় রোজগার, চাকরি ছেড়ে যেতে চাচ্ছিলেন না। তো তিনি একটা ভাল পরিকল্পনা করলেন- তিনি একটা কার এক্সিডেন্ট ড্রামাটাইজ করলেন এবং নিজের শরীরের লিমিটেড ডেমেজ করে ডাচ অথরিটিকে বুঝালেন যে তিনি এখন শারীরিকভাবে অসুস্থ এবং এ অবস্থায় দেশে গিয়ে তার পক্ষে কাজ করা সম্ভব না। তিনি যেন মানবিক বিবেচনায় এদেশে থাকতে পারেন। নেদারল্যান্ডসে কোন এমপ্লয়ি অসুস্থ হলে এবং অসুস্থতার জন্য কাজের অনুপযুক্ত হলে এমপ্লয়ার তাকে বের করে দিতে পারে না। এবং বেতনের একটা বড় অংশ প্রতিমাসে তাকে দিয়ে যান কোন কাজ ছাড়াই। তিনি সম্ভবত সেরকম কোন একটা সুযোগ নিয়ে এদেশে থেকে গেলেন। ভদ্রলোক এ গল্পটা ব্যবহার করেছিলেন দেশের ধার্মিক মানুষেরা কত অসৎ এবং কেন তিনি ধর্মের প্রতি আস্থা হারিয়ে ফেলেছেন এটা বুঝাতে গিয়ে । এরকম আরও অনেক মানুষের সাথে আমার দেখা হয়েছে সময়ে সময়ে। মানুষের ধর্মবিশ্বাস থাক বা না থাক এটা নিয়ে আমার আপত্তি নেই, আপত্তি হলো অসততা নিয়ে। বাংলাদেশ থেকে প্রগতিশীল, শিক্ষিত, নাস্তিক, ব্লগার পরিচয় দিয়ে অনেক মানুষ প্রায় প্রতিবছর বিভিন্ন দেশে রাজনৈতিক আশ্রয় নেয়। ভালো জীবনযাপন, চাকরির সুবিধা, জীবনের নিরাপত্তা এসব বিবেচনায় তারা এ কাজটি করে থাকে। কিন্ত বাঙ্গালি বুদ্ধিজীবীর মন কখনো তাদের এসব অনাচার দেখে নাস্তিকতার প্রতি আস্থা হারিয়ে ফেলে না, প্রগতিশীলতার ঈমানে তারা সব সময় থাকেন টইটম্বুর। অথবা দেখুন না- যেই দেশের সরকার মানুষ খুন করে, গুম করে, রাতদিন মানবাধিকার লঙ্ঘন করে তাদের কাছে থেকে পদক, শিরোপা সম্মাননা নেয়ার সময় তারা একটিবারও বলেন না যে আপনাদের পদক এবং বিবেচনার প্রতি আমার আস্থা এবং সম্মান নেই। একজন হুজুর খারাপ কাজ করতে পারেন- ইনফ্যাক্ট বাংলাদেশ এমন কোন জায়গা না যে এখানে মানুষ নিষ্কলুষ হিসেবে থাকবে। কারণ এখানে অন্যায় ছাড়া থাকা খুব কঠিন কাজ। একেবারে নিরীহ কাজেও আপনাকে ঘুষ দিতে হবে। বাংলাদেশে এমন অনেক কাজ আছে যেটাকে মানুষ খারাপই মনে করে না। এটা আইডিয়াল না কিন্ত ফ্যাক্ট। একটা মানুষ যে সমাজে বড় হয় সে সমাজের প্রভাব সে অতিক্রম করতে পারে না। ফলে একজন হুজুর, আস্তিক, নাস্তিক খারাপ কাজ করতে পারেন কিন্ত এটা তার আইডিয়োলজির ব্যাপারে চূড়ান্ত সিদ্ধান্ত নেয়ার ক্ষেত্রে কখনো একমাত্র ক্রাইটেরিয়া হতে পারে না। বাংলাদেশের যত চুরি, জোচ্চোরি এগুলো ত হুজুর রা করে না, করে আলোকিত প্রগতিশীল শিক্ষায় "শিক্ষিত" মানুষেরা। কিন্ত কি আশ্চর্য- বাংলাদেশের প্রগতিশীল মানুষেরা সহজে ঈমান হারিয়ে ফেলেন শুধু ধর্মের উপরে। একটিবারের জন্য তারা এ পুরো ব্যবস্থাটির উপর ঈমান হারিয়ে এসব "শিক্ষিত" মানুষের সংস্রব থেকে দূরে থাকার নিরামিষাশী সংকল্পটি করেন না- বরং এ সিস্টেমের পুরো সুবিধা, সম্মাননা, পদক-পুরস্কার তারা নিয়ে থাকেন। তারা অল্পতেই অভিমান করে ধর্মহীনতার পুরোহিত হয়ে যান কিন্ত বাকি জীবন অন্যান্য সব অনাচারের সবটুকু সুবিধা নিয়ে যান। যাদের বিরুদ্ধে তাদের এ অভিমান তাদের চেয়ে হাজার গুণ জঘন্য মানুষের কাজে কারেবারে তাদের সে কি সম্মতি! আনিসুজ্জামান সাহেব-রা শুধু মাত্র একটা খুতবা শুনে ধর্মে মতি হারিয়ে ফেলেন, কিন্ত চোখের সামনে ভোট ডাকাতি, ব্যাঙ্ক লুট, গুম, খুন দেখেও মনিবের উপর আস্থা হারিয়ে ফেলেন না। মনিব ডাক দিলে লেজটি নাড়তে নাড়তে হাজির হন- মনিবের কাছ থেকে আরেকটা পালক কি করে নিজের সম্মানের মুকুটে যোগ করতে পারবেন সে চিন্তায় থাকেন মশগুল। নিজের বিশ্বাসের যে একটা ইন্টেলেকচুয়াল ভিত্তি দাঁড়া করাবেন- ভাতের সন্ধানে থাকা বুভুক্ষু বুদ্ধিজীবীদের হাভাতে মন এ পরিশ্রমের কাজটি করে কুলিয়ে উঠতে পারে না। আসলে হাভাতে হয়ে বুদ্ধিজীবিতা করা কিন্ত খুব কঠিন কাজ। 27
লাখনোতে অবস্থিত দারুল উলুম নাদয়াতুল উলামা'তে সব মত আইডিয়োলজির ছাত্ররা পড়াশোনা করলেও আবুল হাসান নদভি যেহেতু তাবলীগ জামায়াতের সাথে যুক্ত ছিলেন সে হিসেবে তাবলীগ জামায়াতের অফিসিয়াল স্বীকৃতি ছিল। ঐতিহাসিকভাবে লাখনো শহর ছিল স্ক্লারদের কেন্দ্রবিন্দু। লাখনোর উর্দু ছিল দিল্লী থেকে আলাদা- অনেকটা এলিটদের ভাষা। লাখনোর স্ক্লাররা ভাষার এলোকয়েন্স এর ব্যাপারে খুব সচেতেন ছিলেন এবং তারা সচতেনভাবে নিজেদের ভাষাকে অন্যান্য অঞ্চল থেকে আলাদা রাখতে চাইতেন। লাখনোকে কেন্দ্র করে যে উর্দু কবিতা সাহিত্য চর্চা হতো এটাও ছিল স্বতন্ত্র। মেওয়াত অঞ্চলকে ঘিরে যে তাবলীগ জামায়াতের বিকাশ লাভ করে সে মেওয়াত অঞ্চলের মানুষজন খুব একটা লেখাপড়া জানতেন না। তাদের ভাষাতেও এর ছাপ ছিল। যেহেতু মেওয়াতের লোকেরা তাবলীগী মারকাজের সাথে বেশী জড়িত ছিল তাদের ভাষা তাবলীগের লোকেদের মধ্যে ব্যাপকতা লাভ করে। আবুল হাসান নদভি মেওয়াতিদের ভাষা পছন্দ করতেন না। তিনি নাদয়াতুল উলামা'র তাবলীগ জামায়াতের সাথে জড়িতদেরকে বলতেন- যখন তাবলীগের মারকাজে যাবে, তোমাদের কথায় যেন শিক্ষা-দীক্ষার ছাপ দেখা যায়। তোমরা মেওয়াতের তাবলীগ জামায়াতের ভাষা এডাপ্ট করবে না। মাওলানা ইলিয়াস ছিলেন বেশ শিক্ষিত মানুষ, তিনি জটিল বিষয়ে আলাপ করতেন, তার কথাবার্তাতে পাণ্ডিত্যের ছাপ ছিল। আবুল হাসান নদভি অনুভব করতেন মাওলানা ইলিয়াস এর কথাবার্তা এবং খুতবা বুঝা খুব সহজ না। তিনি মেওয়াতের লোকদেরকে জিজ্ঞেস করেছেন- আপনারা যে মাওলানা ইলিয়াসের কথাবার্তা অনেক শুনেন, আপনারা কি তার সব কথা বুঝতে পারেন ? মেওয়াতের লোকজন আসলে মাওলানা ইলিয়াসের বেশীর ভাগ কথার মর্ম বুঝতে পারতেন না। তারা শুধু বুঝতেন- 'আল্লাহ কে রাস্তা মে নিকাল যাও' ।
ত্যিকার অর্থে বিজ্ঞানমনস্ক একজন মানুষ এরকম একটা ক্রাইসিসে পৃথিবী নিয়ে ভাববে। একটু খেয়াল করে দেখুন- বাদুড় থেকে বনরুই হয়ে মানুষের মধ্যে একটা ভাইরাস চলে এসেছে। মানুষের লোভের পরিধিটা একটু চিন্তা করুন। মানুষের হাত থেকে ভাল্লুক, বনরুই পর্যন্ত সাবাড় হয়ে যাচ্ছে। বাণিজ্যিকভাবে এসব জীবজন্তর চাষবাস হচ্ছে। বন জঙ্গল উজাড় হয়ে যাচ্ছে। বিজ্ঞান হয়ে গেছে মূলত একটা বাণিজ্যিক এন্টারপ্রাইজ যার প্রধান কাজ হচ্ছে আমাদেরকে বেশীদিন বাঁচিয়ে রাখা এবং এ সম্ভাব্য পুরো সময়টাতে আমাদেরকে এন্টারটেইন করা। আপনি জীবনকে যত উপভোগ করতে পারেন এর জন্য যত এপ, ডিভাইস, টুলস, প্রোগ্রাম আছে এর নিরবিচ্ছিন্ন সরবরাহ নিশ্চিত করা। মানুষ যেভাবে আগাচ্ছে এভাবে ভোগ বিলাস চালিয়ে যেতে থাকলে পৃথিবীতে আরও অনেক ক্রাইসিস আসতে থাকবে। বিজ্ঞান এত অগ্রসর হলো, কিন্ত এরকম একটা ক্রাইসিসকে মোকাবেলা করার সামর্থ্য এখনো মানুষের হয়নি এটা আমাদেরকে অনেক ভাবানোর কথা। আপনি নিউইয়র্ক, ইতালি, স্পেনে নার্স ডাক্তারদের ভিডিও দেখুন। মানুষ কত অসহায়, কত ক্ষুদ্র, কত দুর্বল এই চিন্তা যেকোন চিন্তাশীল মানুষকে পেয়ে বসবে। "করোনার বিরুদ্ধে যুদ্ধ" - কি অর্থহীন রেটরিক! যুদ্ধ না- বরং সামান্য ভাইরাস থেকে আত্মরক্ষার কাজে কত মরিয়া আমরা, এই ক্ষুদ্রতার উপলব্ধি হতে পারে একটা প্রকৃত চিন্তাশীল মানুষের ভাবনা। আর আমরা এমন একটা অর্থনৈতিক, সামাজিক ব্যবস্থা তৈরি করেছি যেখানে এখনো কোটি কোটি মানুষ খুবই ভালনারেবল। এত নিরাপরাধ, সাধারণ মানুষ মারা যাচ্ছে। একজন মা তার গর্ভের সন্তানকে জন্ম দিয়ে মারা গেছেন। সন্তানকে একটু ছুঁয়ে দেখতে পারেন নি। একবার সন্তানের চুলের গন্ধ শুকে মারা যেতে পারেন নি- কি ট্রাজিক। মা ছাড়া এরকম একটা শিশুর বেড়ে উঠার কথা ভাবুন। বাংলাদেশের একটা কিশোরী মেয়ে না খেতে পেয়ে আত্নহত্যা করেছে। মানব সভ্যতার সর্বনিন্ম পয়েন্ট আর কি আছে ? আমাদের সমাজের স্ট্রাকচারটা চিন্তা করুন- কত মানুষ না খেয়ে আছে, কত মানুষ ত্রাণের আশায় তাকিয়ে আছে। এরকম কোটি কোটি মানুষ বাংলাদেশে আছে, ভারতে আছে, আফ্রিকায় আছে। সারা পৃথিবীতে নেমে আসছে পতঙ্গ, খড়া। মানুষের ভবিষ্যৎ কত শঙ্কার! আপনার সন্তানের কথা ভাবুন। চিন্তা করুন, সামনের সময়ে মানুষের লোভ, ভোগ বিলাস এভাবে বাড়তে থাকলে তাকে আরও কত কঠিন অবস্থার মুখোমুখি হতে হবে। আপনার আমার ভোগের বাইরেও বিজ্ঞানের কথা আছে। বিজ্ঞানের মূল ব্যাপারটাই ত অব্জারবেশন। এরকম একটা ক্রাইসিস আসলো- অথচ মানুষ পড়ে আছে ইগো নিয়ে। কি করে ধার্মিকদেরকে ঘরে বসে আলতো করে হারিয়ে দিয়ে কিউট দুটি পয়েন্ট স্কোর করা যায়। আজকে ডাক্তার মইনের পরিবারের কথা চিন্তা করুন, দুঃখী মেয়েটার মায়ের কথা ভাবুন, ত্রাণের চালের ভাত তার কাছে কেমন লাগছে, যে ভাত মেয়েটা খেয়ে যেতে পারল না। প্রিয়জনকে মানুষ জানাজা দিবে অথবা সুন্দর করে শেষবারের মত শ্রদ্ধাজ্ঞাপন করবে এ শেষ ইচ্ছাটা পর্যন্ত বিসর্জন দিতে হচ্ছে। একটা সমাজকে বুঝা, সমাজের এথিক্স, স্ট্রাকচার এসব নিয়ে ভাবা, একটা সমাজ কিভাবে কাজ করে, এখানে ধর্মের ভূমিকা কি, বিজ্ঞান, অর্থনীতি এবং অন্যান্য শাখাপ্রশাখার ভূমিকা কি- এটা নিয়ে কোন উল্লেখযোগ্য জানাশোনা আছে ? এসব ন্যাকা, লাফাঙ্গা, অংকে ফেল করা উজবুকদের কাজকারবার দেখুন- চিন্তাশীলতার কোন ছাপ আছে ? অকর্মণ্য ধাড়ি অপদার্থ কিছু লোক হয়েছে বিজ্ঞানের পোস্টার বয়। হাইওয়ান ! 
বাংলাদেশ ভারতের মত দেশের নোংরা রাজনীতিবিদদের সবচেয়ে বড় বৈশিষ্ট্য হলো দায়িত্ব না নেয়া। দেখবেন সফলতা সব আমার ব্যর্থতা অমুকের। আমাদের মেগাস্টার সাকিব আল হাসান আমাদেরকে আমেরিকা থেকে জানাচ্ছেন যে তার খামারটি আপাতত চালাচ্ছেন তার কো-অউনাররা। এজন্য কার বেতন দেয়া হয়েছে কার দেয়া হয়নি এটি তিনি জানেন না। ব্যাপারটা এখানে শেষ নয়। রাজনীতিবিদদের মতো তিনি মনে করেন- মাত্র হাতেগোণা কয়েকজনের বেতন দেয়া বাকি ছিল এবং এদের সাথে চুক্তি ছিল এপ্রিলের শেষে বেতন পরিশোধ করা হবে। কয়েক মাস আগে বিসিবির চুক্তিবদ্ধ ক্রিকেটার হওয়ার পরেও বিসিবির বিরুদ্ধে আন্দোলনের আগে কিন্ত তিনি বিসিবের প্রধানকে ফোন করেন নাই (এবং রাইটলি সো)। কিন্ত শ্রমিকের বেলায় অন্য আইন- আগে আলোচনা করতে হবে। শ্রমিকের যে সংখ্যাটা অল্প বলে তিনি আমাদেরকে জানাচ্ছেন, আন্দোলনরত ক্রিকেটাররা সঙ্খ্যায় কত ছিলেন ? আপনাদের মতো শ্রমিকের ত এন্ডোরসমেন্ট নাই কিন্ত বাসায় বউ বাচ্চা আছে। স্বীকার করে নিলে পারতেন যে কাজটা ভুল হয়েছে । এটা না করে তিনি আমাদেরকে জানাচ্ছেন- এটা তৃতীয় কোন পক্ষের চক্রান্ত। মিডিয়া এটাকে ফুলিয়ে ফাঁপিয়ে বড় করে তুলেছে। শ্রমিকের পাওনা বেতন না দিয়ে এখন আসছে ব্যাট বেইচা মানবতা দেখাইতে। কয়দিন আগে এক নারীমুক্তি নেত্রীকে দেখেছিলেন না বাসার কাজের মানুষকে প্রহার করতে ? এই মানবতাবাদীদের ক্রিকেটীয় ভার্সন আমাদের সাকিব। সাকিব আমাদেরকে জানাচ্ছেন-" জাতি হিসাবে আমি মনে প্রাণে বিশ্বাস করি বর্তমান সংকটকে সামনে রেখে আমাদের আরও গুরুত্বপূর্ণ কাজ করা প্রয়োজন এবং যেকোন ধরণের বিভ্রান্তিকর তথ্য, গুজব এবং মিথ্যার বিরুদ্ধে সজাগ ও সোচ্চার হওয়া দরকার।" কি পরিচিত মনে হচ্ছে না ? সাকিবের উচিত দ্রুত রাজনীতির কোন পদে যোগ দেয়া। হাসান মাহমুদ, ওবায়দুল কাদেরর যোগ্য উত্তরসূরি হতে পারবেন তিনি।
সেক্সুয়ালি ফ্রাস্টেটেড লোকেরা কি করে ? বাসে, মাঠে-ঘাটে, ভিড়ের মধ্যে সুযোগ খুঁজে কি করে মেয়েদেরকে যৌন হয়রানি করে নিজের হতাশা কিছুটা কাটানো যায়। কথা বলার সময় ড্যাব ড্যাব করে মেয়ে মানুষের উড়নার দিকে তাকিয়ে থাকে। এরকম আরও কিছু লোক আছে তারা 'সায়েন্টিফিকালি ফ্রাস্টেটেড' (টার্মটা সুন্দর না ?) । বিজ্ঞানের একটা এক্সপেরিমেন্ট বা উল্লেখযোগ্য কিছু একটা করার সামর্থ্য না থাকায় এরা চিপায় চাঁপায় সুযোগ খুঁজে- ধর্মের বিরুদ্ধে, কোন একটা জাতির বিরুদ্ধে, মতের মানুষের বিরুদ্ধে বিজ্ঞানের নামে বিষেদগার ছড়িয়ে কি করে সুযোগে একটুখানি বিজ্ঞানমনস্ক হওয়া যায়। আসলে হীনমন্যতার মত মানসিক যাতনা আর নাই!
অনুন্নত দেশের কয়েকটি করোনা সংবাদ। প্রিয় ভন্দুরা- আপনারা নিশ্চয়ই দেখেছেন কানাডার যোগাযোগমন্ত্রী জাস্টিন ট্রুডো নববর্ষে কি সুন্দর জামা কাপড় পরিহিত হাস্যোজ্বল ছবি দিয়েছেন। তিনি যদি আজ মধ্যম আয়ের দেশ বাংলাদেশে থাকতেন তার অবস্থা কি হতো ভেবে দেখেছেন ? হ্যাঁ- আপনারা ঠিকই ধরেছেন- উনার লুঙ্গিটি এতক্ষণে আসমানে থাকত । বাংলাদেশের মানুষের ভোটে নির্বাচিত হওয়ার কারণে দেশটির কোটি কোটি মানুষের দুর্দিনে তিনি এ পরিহাস করার সাহস পেতেন না। আর যদি করেও বসতেন- এতক্ষণে পার্টি অফিসে ইস্তফা দিতে হতো। জাতির কাছে ক্ষমা চাইতে হতো। দ্বিতীয় খবরটি হলো- কানাডাতে কেউ অসুস্থ হলে কিংবা মারা গেলেও কানাডার উন্নতির স্বার্থে সেখানে তিনি যে করোনা আক্রান্ত হয়েছেন এ খবর যেন বাইরের দেশে না যায় সে দিকটি খেয়াল রাখছেন কানাডার মন্ত্রী জাস্টিন ট্রুডো। তৃতীয় খবরটি হলো- '৩৩৩' তে খাবার চেয়ে ফোন দেয়ায় একজন বৃদ্ধ লোককে কানাডার এক স্থানীয় চেয়ারম্যান মারধর করে এমনভাবে রক্তাক্ত করেছেন যে কানাডার ক্ষুধার্ত মানুষের জন্য এটি একটি দৃষ্টান্ত হয়ে আছে। ‘আর কাউকে কিছু বললে আরও খারাপ অবস্থা হবে’ বলেও সে চেয়ারম্যান জানিয়েছেন। আজ রাতে কানাডাতে আর কোন ক্ষুধার্ত মানুষ নেই। এভাবেই কানাডা হয়ে গেছে ক্ষুধা দারিদ্র্য এবং করোনামুক্ত সুখী সমৃদ্ধশালী দেশ। কানাডা অবস্থা ত জানলেন ভন্দুরা, এবার একটিবার হাইকোর্টের নির্দেশে - 'জয় বাংলা ' বলুন। 
ক্যাডেট কলেজে পড়ার সময় একুশে ফেব্রুয়ারির দিন সকাল বেলা অডিটরিয়ামে আলোচনা অনুষ্ঠান থাকত। বলাই বাহুল্য- সকাল বেলার ঘুম বাদ দিয়ে আলোচনা অনুষ্ঠানের আলোচনা শোনার মত কঠিন কাজ কমই আছে। চেয়ারে বসে থাকা ছেলেদের মাথা ধীরে ধীরে নত হয়ে আসত - এর কতটুকো শহীদের প্রতি শ্রদ্ধায় আর কতটুকো ঘুমে সে আলোচনা না তোলাই ভালো। আলোচনা যত অগ্রসর হতো ছেলেদের চোখে প্রশান্তির ঘুম বাড়ত সমানুপাতিক হারে। ঘুমানোর সে দলে আমিও ছিলাম কিনা এ প্রশ্নের উত্তরে আপনার প্রখর কল্পনা শক্তিটি ব্যবহার করতে পারেন। জয়নুদ্দিন স্যার মাঝে মাঝে স্টেজে উঠতেন- ভরাট গলায় বলতেন, " ক্যাডেটরা, একুশ মানে মাথা নত না করা!"। স্যারের একুশের আহবান শুনে আমাদের দু-একজন চোখ কচলে জেগে উঠত। কি করে আলোচনার সময়টা ঘুমিয়ে কাটানো যায় এই ছিল আমাদের প্রধান একুশ ভাবনা। ওয়ার্ক ফ্রম হোমের কারণে সব মিটিং এখন স্কাইপ/মাইক্রোসফট টিমে। কথা চলছে কলিগদের মধ্যে- আমি কৈশোরের একুশে ফ্রেব্রুয়ারিতে ফিরে গেছি। শুধু খেয়াল রাখছি আমার নামটা আবার কেউ উচ্চারণ করল কিনা! সব হোম অফিস করা লোকের চোখে একুশে ফেব্ররুয়ারি আসুক নেমে। 
খরখে মারিও বরগোলিও মানে বর্তমান পোপ নিজের পদ থেক অব্যাহতি চান, শেষ সময়টা একজন সাধারণ মানুষ হিসেবে কাটাতে চান। পোপ নির্বাচনে তিনি ভোটে দ্বিতীয় হয়েছিলেন। তার পদ থেকে সরে যাওয়া মানে চার্চের বিরুদ্ধে প্রকাশ্য অসন্তোষ। পোপ তাকে ডেকে পাঠালেন ভ্যাটিকানে। এখান থেকে কাহিনী শুরু। পোপ ভেনেডিক্ট হলেন একজন ট্রাডিশনালিস্ট, চার্চের ক্ষমতা এবং পুরোনো ধ্যান-ধারণাকে টিকিয়ে রাখতে চান। অন্যদিকে খরখে মারিও বরগোলিও আর্জেন্টিনা থেক উঠে আসা একজন সাধারণ মানুষ হিসেবে নিজেকে দেখতে পছন্দ করেন। ফুটবল পছন্দ করেন। আরজেন্টিনায় তার জন্য ভ্যাটিকান নির্ধারিত বাড়িতে না থেকে থাকেন নিজের বাড়িতে। তিনি মনে করেন যেভাবে চলছে এভাবে চলতে থাকলে একটা সময় মানুষ চার্চের প্রতি আস্থা হারিয়ে ফেলবে। চাইল্ড সেক্স স্ক্যান্ডাল, অর্থ কেলেঙ্কারির মত বিষয়ে পোপের শক্ত অবস্থান হওয়া উচিত। শুরু থেকেই দুই পোপের মধ্যে বিবাদের শুরু। পোপ ভেনেডিক্ট মনে করেন খরখে একজন রেভেলিয়াস মানুষ, তিনি চার্চকে অপমানিত হতে দেখতে চান। অবস্থা এমন দাঁড়াল যে পোপেরা দুইজন দি রুমে ডিনার করলেন। ডিনারের পর হালকা আলাপ দিয়ে শুরু। তারা নিজেদের বিবাদ কিছুক্ষণের জন্য দূরে রেখে আলাপ শুরু করলেন। আলাপের শুরুর মিউজিক দিয়ে। দেখা গেল খরখে মিউজিকের খবর রাখেন। ভেনেডিক্টের পিয়ানো এ্যালবাম তিনি শুনেছেন। এভাবে শুরু হল জীবন ঘনিষ্ঠ আলাপ। নিজেদের অতীতের ভুল নিয়ে একজন আরেকজনের কাছে কনফেশন দিলেন- এটাই এ সিনেমার সবচেয়ে চমৎকার দিক। নিজের ভুল স্বীকার করে নেয়া, নিজেকে মানুষ হিসেবে উপস্থাপন করেছেন দুইজন প্রিস্ট যারা সারা জীবন অন্যের কনফেশন শুনে থাকেন। খরখে বরগোলিও নিজের দেশের ডিক্টেটরের হাত থেকে ফাদারদের বাঁচানোর জন্য ডিক্টেটরের বিরুদ্ধে অবস্থান নেননি। পরবর্তীতে তাকে ডেমোক্রেটিক সরকার নির্বাসনে দেন। খরখে জানেন তিনি খুব বড় ভুল করেছেন, যখন মানুষ মরছিল তখন তিনি ন্যায়ের পক্ষে অবস্থান নেননি। তার এ নৈতিক পদস্খলন তাকে তাড়া করে বেড়ায়। তিনি একদিন প্রার্থনায় বলেন- আপনারা প্রার্থনা করুন, কারণ আমার প্রার্থনা আপনাদের প্রার্থনার মতই। আমার জীবনেও অনেক কালো অধ্যায় আছে তাই স্রস্টার কাছে আপনাদের প্রার্থনার মূল্য আমার চেয়ে কম না। পোপ ভেনেডিক্ট জানান- এই ভ্যাটিকানের এত অন্যায় অবিচারের কথা জেনেও তিনি কোন ব্যবস্থা নেননি স্ক্যান্ডালের ভয়ে- এটাই তার জীবনের সবচেয়ে বড় অন্যায়। সিনেমার শেষের দিকে এসে মারিও বরগোলিও ভেনেডিক্টকে বলছেন- আপনি বের হোন, সবার সাথে দেখা করুন, যারা পোপের সাথে দেখা করতে চায় তারা আপনার লোক- এরা আছে বলেই আপনি পোপ। আলোচনার ফাঁকে ফাঁকে খরখে ভ্যাটিকানের রাস্তায় বেরিয়ে হাঁটেন, নিজের হাতে পিজ্জা কিনে খান। ২০১৪ সালের বিশ্বকাপ ফাইনালে জার্মানি আর আর্জেন্টিনা মুখোমুখি হয়েছে- দুইজন পিজ্জা খেতে খেতে একসাথে খেলা দেখছেন। একজন আরেকজনের সাথে কোনটা ফাউল কোনটা ফাউল না এটা নিয়ে তর্ক করছেন। দুইজন পোপের মানবীয় গুণ এই সিনেমার সবচেয়ে গুরুত্বপূর্ণ দিক। দুইজন পুরোপুরি বিপরীত আইডিয়ার লোকের মধ্যে যে একটা ভাল কনভারসেশন হতে পারে এটাই এ সিনেমার প্রধান উপজীব্য। নিজেদের ভালনারিবিলিটি তুলে ধরলে যে মানুষ আরও বড় মানুষ হয় এটাই এ সিনেমার আসল পাঞ্চ লাইন। সিনেমায় ভ্যাটিকান, ট্রাডিশান, এ জিনিসগুলোকে বেশ সুন্দর করে উপস্থাপন করা হয়েছে। ভ্যাটিকান ভ্রমণের ব্যক্তিগত অভিজ্ঞতা থেকে আমি বলতে পারি- বেশ সুন্দর ভার্চুয়াল ভ্যাটিকান ট্যুর আছে এই মুভিতে। সুন্দর ডায়ালগ, কস্টিউমস এবং অভিনয়। আমার পার্সোনাল রেটিং- ৮.০ আউট অফ ১০.০।
ছবিতে আপনারা দেখছেন- হাতেনাতে ধরা খাওয়ার পর নিজের দোষ স্বীকার করে নিচ্ছেন কানাডার নকল জাস্টিন ট্রুডো। বাংলাদেশী না হয়েও আপনি কেন নিজেকে আসল জাস্টিন ট্রুডো দাবী করছেন এ প্রশ্নের জবাবে তিনি বলেন- কি করব বলুন,- আমরা গরীব, কানাডায় যে জাস্টিন ট্রুডো তৈরির কোন কোন শাখা নেই । আবারো প্রমাণিত হলো- বিশ্বজুড়ে জাস্টিন ট্রুডো রপ্তানিতে বাংলাদেশই বিশ্বসেরা।
বাংলাদেশ হইল ভেড়ার পাল তৈরির অন্যতম প্রস্ততকারক কোম্পানি। এখানে ক্রিটিকাল থিঙ্কিং শিক্ষা দেয়া হয় না বরং কেউ করলে তাকে থ্রেট মনে করা হয়। এ জন্য দেখবেন কি সেকুলার, কি ইসলামিক ব্যক্তিত্ব এদের মধ্যে কোন পার্থক্য নাই। ভেড়ার পালের মধ্যে আপনি বুদ্ধিমান হইলেও বুদ্ধিমান ভেড়া হইতে পারবেন- এই আর কি! ইমাম ইবনে তাইমিয়া-কে একদল লোক এসে বলল- অমুক সুফি দরবেশ পানি উপর দিয়ে হেঁটে বেড়িয়েছেন। ইবন তাইমিয়া এরকম কাহিনীতে খুব একটা বিশ্বাস আনতেন না। উনি বললেন- সুফি দরবেশ যদি পানির উপর একটা ব্রিজ তৈরি করতেন তাহলে অন্যরাও হাঁটতে পারতেন। শুধু নিজেই হাঁটলেন- এত বড় বুজুর্গ ব্যক্তিকে অন্যরা কিভাবে ফলো করবে ? খালদুন তার মোকাদ্দিমা শুরুই করেছেন ইতিহাসের ফিলোসফি দিয়ে। তিনি ঐতিহাসিকদের বিরুদ্ধে অভিযোগ করে বলেছেন- বেশীর ভাগ ঐতিহাসিকরা চিন্তা করে না, শুধু বর্ণনা করে। অন্ধদের অনুকরণ না করে একটু চিন্তা ভাবনা করলে ঐতিহাসিকরা অনেক দুর্বল ইতিহাস লেখার হাত থেকে বাঁচত। জীবনে ভাইরাস সম্পর্কে এক পৃষ্ঠা না পড়লে কি - সেকুলার , আলেম, এমপি, মন্ত্রী প্রত্যেকে জানে ক্যামনে ভাইরাস ধ্বংস করা যাবে।
ত্রান দেয়ার ছবিগুলো দেখবেন- খুব গুরুত্বপূর্ণ। ছবিতে একজন ত্রান নিচ্ছেন আর পেছন থেকে দশজন এক কেজি চাল ধরে আছে- ত্রান দিচ্ছে। এরকম প্রতি এক কেজি চালের জন্য বিশটা হাত, জিভ লকলক করতে থাকে। এই হাত, জিভ পেরিয়ে গরীবের কাছে যায় এমন সাধ্য কি চালের আছে ? থ্যাঙ্কিউ পিএম- আপনার নেতাকর্মীরা চালের সন্ধান পেলে মধ্যাকর্ষণ শক্তি জয় করে মহাকাশ ভ্রমণ করতে পারে।
আপনারা জয়নাল হাজারি-কে নিয়ে হাসাহাসি করছেন। অথচ এই ঘোর বিপদের দিনে উনি একটা গুরুত্বপূর্ণ নিস্পাপ প্রশ্ন করেছেন। ফুস্ফুসটা খুলে এনে ডেটল, সাবান বা এলকোহল দিয়ে ধোঁয়া যায় কিনা- জানার এই প্রবল ইচ্ছা যাদের মধ্যে নেই তারা এর মর্ম কি বুঝবে ? প্রশ্নটা না বুঝেই আপনি ধরে নিয়েছেন- হাজারি সাহেব ডেটল দিয়ে ফুসফুস ধোঁয়ার পর আপনি আবার বেঁচেবর্তে হাটতে পারবেন কিনা। অথচ উনার রেকর্ড দেখুন- মানুষ সুস্থভাবে হাঁটাচলা করতে পারবে কিনা এটা নিয়ে উনি কি খুব বেশী চিন্তিত থেকে জীবনটা কাটিয়েছেন ? আর নিদেনপক্ষে করোনার এই বিপদে আপনাদেরকে অন্তত একটু বিনোদন ত দিয়েছেন! থ্যাঙ্কিউ পিএম- আপনার উপর আস্থা আছে, ভাল উপদেষ্টা ছাড়া আপনি কাউকে নিয়োগ দিবেন না সে আমরা জানি। কেউ থ্যাঙ্কিং পিএম না লিখে যাবেন্না।
আপনারা যারা ডাক্তার- মালেকিন আপনাদের জন্য ইনস্যুরেন্সের ঘোষণা দিয়েছেন। মরলে ৬/৭ লাখ টাকা পাবে আপনাদের পরিবার (এখান থেকে ১% আপনারা খুশি হয়ে ঈদের সময় রাব্বানি ভাইকে সালামি হিসেবে দিবেন- পুরোটা আবার নিয়ে নিয়েন না অকৃতজ্ঞের মত)। আর কি চান আপনারা ? আপনাদের জীবনের মূল্য একবার বাজারে যাচাই করে দেখেছেন ? দ্রুত সিদ্ধান্ত নিন- নাইলে কিন্ত বিদেশী ডাক্তাররা আসছে। না, না, না আমি আর কারও কথা শুনব না, আমি এবার বলব সেই কথাটি- থ্যাঙ্কিউ পিএম। আপনার উপর আস্থা আছে ! 
দেশের মানুষ যে ড্রেনে চিপসের প্যাকেট ফেলছে এতে কি হইছে দেখছেন ? - করোনার পিপিপি শর্ট পড়ছে। - গার্মেন্টস কর্মীরা রাস্তায় রাস্তায় ঘুরে। তাদেরকে কয়েক মাসের বেতন দেয়া যায় নাই। - দীর্ঘদিন ধরে আক্রান্ত মানুষের চেয়ে সুস্থ মানুষ বেশী ছিল। আর এখন মৃত্যুর মত গুজব শোনা যাচ্ছে। - এখন মাননীয় প্রধানমন্ত্রীকে হুমকি দিতে হচ্ছে, নাইলে ডাক্তারদের লাইসেন্স বাতিল করতে হবে। - অনেক মানুষের ঘরে চাল ডাল নাই। - ট্রাম্প বাংলাদেশের কাছে পিপিপি চাইছে। - করোনার জন্য হাসপাতাল বানানো যায় নাই। - মানুষ মুজিব বর্ষের আতশবাজি আরাম করে দেখতে পারে নাই। - বিদেশ থেকে মানুষ আসা বন্ধ করা যায় নাই। - সব এলাকার সরকারী সাংসদ, নগরপিতাদেরকে এখন ঘরে বসে থাকতে হচ্ছে । - ডাক্তারদেরকে জনসেবার জন্য শামীম ওসমান- কে আল্লাহ খোদার দোহাই দিতে হচ্ছে। সব এই চিপসের প্যাকেটের কারণে। আপনারা শুধু চিপসের প্যাকেট এইখানে সেইখানে ফালান- এই চিপসের প্যাকেটের কারণে একদিন কেয়ামত আসবে জাইনা লন!
আবরার ছেলেটা মারা যাওয়ার পর তার বাবার বক্তব্য শুনেছিলাম। এক পর্যায়ে বললেন- উনি, উনার বাবা- আওয়ামী লীগ করেন। আমি এটা শুনে একেবারে স্তব্ধ হয়ে গিয়েছিলাম। একজন বাবা ছেলেহারা হওয়ার পরেও বলেন যে উনি আওয়ামী লীগ করেন। উনি বিশ্বাস করতে পারেন নাই যে উনার ছেলে মারা যাবে। এত অবিচার দেখার পরেও উনার মনে হয়েছে উনার ছেলেটা বাঁচবে কারণ উনি আওয়ামী লীগ করেন। যে এসিল্যান্ড সাহেবা বৃদ্ধ মুরব্বীকে কান ধরিয়ে ছবি তুলেছিলেন তার বাবা ফেসবুক স্ট্যাটাসে লিখেছেন - বঙ্গবন্ধুর আদর্শে মেয়েকে বড় করতে পারেন নাই- এই দুঃখ। চরম নাজুকতম মুহূর্তে বাঙ্গালির ধান্দাবাজির নেশা যায় না। সবাই জানে আসল 'হারামজাদা' টা কে- এরপরেও কাশফুলের মত নরম কোমল করে বলে- আমরা কবে মানুষ হব ? অর্থাৎ দোষটা যেন সবার। কেউ জানের ভয় পাবে, চাকরির ভয় পাবে- এটা আমি বুঝতে পারি। জঙ্গলের নিয়ম কানুন এটা। চুপ থাকতে পারে অন্তত। কিন্ত এই যে নরম কোমল করে কথা- আহ কি সুইট! এত অব্যবস্থাপনা, অনিয়ম, অবহেলা, সমন্বয়হীনতা, চুরি- এরপরেও মাননীয় প্রধানমন্ত্রীর উপর ভরসা আছে এরকম লেখা দেখবেন। কিছু মানুষের মৃত্যুতে পয়েটিক জাস্টিসের কারণে খুশি হওয়া উচিত ছিল। সমস্যা হলো- রোগ ভাল মন্দ কাউকে ছাড়ে না। অনেক সাধারণ খেটে খাওয়ার ভাল মানুষও রোগের শিকার হবে- এ কারণে আমি পয়েটিক জাস্টিস চাই না। গ্লাভস নাই, মাস্ক নাই, ভেন্টিলেটর নাই- করোনার চেয়ে শক্তিশালী হয়ে বসে আছে রাষ্ট্র। ভাষণ দেয়া ফাটাকেস্টরা ঘরে বসে আছে। দরকার লাগলে চাটারড বিমানে করে চলে যাবে সিঙ্গাপুর। আর দোষ হইল - ডাক্তাররা কেন জীবন কোরবানি দেয় না!
আমেরিকা যে করোনা আক্রান্ত হয়েছে এটার বেশ কিছু ভালো দিক আছে- হ্যাঁ ব্যাপারটা আয়রনিক, কিন্ত ফ্যাক্ট। আসলে আমেরিকা যে যুদ্ধে অংশগ্রহণ করে না সেটা আজকের দিনে কোন যুদ্ধই না । আমেরিকা অংশগ্রহণ করা মানেই সম্পদ মবিলাইজ হওয়া, ঐ ফিল্ডে রিসার্চ বাড়া, পৃথিবীর ব্রিলিয়ান্ট মাইন্ডগুলোর জন্য সে বিষয়ে একটা ফোকাল পয়েন্ট তৈরি হওয়া। আমেরিকা আক্রান্ত হওয়ার কারণে এখন ভ্যাক্সিন নিয়ে গবেষণা অনেক বাড়বে। এই যে ভ্যাক্সিন আবিস্কারের সাইকেল ছোট হয়ে আসা, আরও এফিশিয়েন্ট হওয়া এবং ফ্লু এর জন্য একটা ইউনিভার্সেল ভ্যাকিসিনের যে গবেষণা- আমেরিকার অংশগ্রহণ বাড়লেই এটা অনেক দ্রুত গতিতে আগানো সম্ভব। ভ্যাক্সিন যুদ্ধে করোনা হলো পার্ল হারবার। ডোনাল্ড ট্রাম্পের জন্য এটা কোন সমস্যা না যে অনেক মানুষ চীনে মারা যাচ্ছে, অনেক রিফিউজি ম্যাক্সিকো থেকে বর্ডার পার হতে গিয়ে ফ্লুতে মারা যাচ্ছে। আক্রান্ত মানুষ আমেরিকান না হলেই হলো, অথবা আমেরিকান এলিট না হলেই হলো। শুধু মাত্র এই মৃত্যুর লাইনই পারে ডোনাল্ড ট্রাম্পের মত একগুয়ে গোঁয়ার লোককে কিছু একটা করতে বাধ্য করতে। এই যে সাড়া পৃথিবীতে গ্লোবাল ওয়ারমিং বড় দুর্যোগ নিয়ে আসবে এরকম কথায় ট্রাম্প গলার লোক না। ট্রাম্পের ব্যবসাপাতি ক্ষমতা ঠিক থাকলে বাকি কোন কিছুই কোন সমস্যা না। ফলে জলবায়ু সম্মেলন থেকে ওয়াকাউট করে ট্রাম্প বরং তার অন্ধ সমর্থকদের বিশ্বাস আরও বেশী অর্জন করেছেন। করোনার শুরুতেও এটাকে গুজব বলে এরিয়ে দিচ্ছিলেন। করোনার পর চীনের উপর আন্তর্জাতিক চাপ আরও বাড়বে। চীন আরও ট্রান্সপারেন্ট হবে নাকি অথবা আরও অনেক একগুয়েমি করে এপিডেমিক লুকানোর চেষ্টা করবে এটা সময় বলে দিবে। কিন্ত ব্যবসার জন্য আন্তর্জাতিক কমিউনিটির কনফিডেন্স দরকারি এবং এজন্য হলেও চীন হয়ত কিছু ভালো পদক্ষেপ নিবে। পৃথিবীতে গরীব মানুষের সমস্যা আর তাদের একার সমস্যা না, বরং গরীবরা আক্রান্ত হলে যে সবাই আক্রান্ত হতে পারে এটাই করোনার আল্টিমেট স্ট্রাইক। আমার ধারণা করোনার কারণে রাজনীতিতে যে টেকটনিক শিফট হবে- রাইট উয়িং গান্ডুগুলার জন্য এটা খারাপ সময় আনতে পারে। তবে বাংলাদেশে গারমেন্টস ওয়ার্কারদের জন্য কাজ উন্মুক্ত করে দেয়া সরকারের ভাল পলিসি। ঘরে বসে না খেয়ে থাকলে এটা সরকারের দোষ, কিন্ত রোগে মরলে ত আর সরকারের দোষ না! গরীব মানুষ রোগে মরবে এটাই স্বাভাবিক। এ দেশের গরীব মানুষ মরলে সরকারের দায়টা কি বলেন ? বরং দ্রুত অর্ধেক মানুষ মারার একটা ব্যবস্থা থাকলে রাতারাতি মাথাপিছু আয় দ্বিগুণ হয়ে - একটা ইকোনমিক মিরাকল হতে পারত!
করোনার সময় আপনার স্পাউসের সাথে আপনার ঝগড়া বাড়তে পারে। 'ফাদার অব বিহেভারিয়াল ইকনোমিকস' ডেনিয়েল কাহনেম্যান আমাদেরকে বলেছেন- দাম্পত্য টিকিয়ে রাখার জন্য সবচেয়ে গুরুত্বপূর্ণ হলো ঝগড়া এভয়েড করা। ঝগড়া এভয়েড করা ভালো মধুর স্মৃতি তৈরি করার চেয়েও গুরুত্বপূর্ণ। প্রশ্ন হলো মানুষ কেন ঝগড়া করে ? এর অনেকগুলো কারণ থাকতে পারে। আমার অল্প পড়াশোনা থেকে আমি কয়েকটা কারণ চিন্তা করেছি। আমাদের সোশ্যাল লাইফ খুবই গুরুত্বপূর্ণ একটা ব্যাপার। কাজ থেকে ব্রেক নেয়া, আপনার মনকে গুরুত্বপূর্ণ এবং বিশেষ করে জটিল কোন কাজে রিএঙ্গেজ করা এবং আপনার ক্রিয়েটিভ এনার্জির জন্য ব্রেক খুব গুরুত্বপূর্ণ। অবসর সময় সম্পর্কে আমাদের যে ধারণা ছিল যে আপনি আরাম করে সোফায় শুয়ে টিভি দেখবেন। খাবেন, বই পড়বেন এটাই হলো ভাল অবসর। কিন্ত আধুনিক রিসার্চ আমাদেরকে বলছে- অবসর থেকে আপনি যদি পুরো বেনিফিট নিতে চান আপনাকে এক্টিভ অবসর কাটাতে হবে। যেমন ধরুন আপনি স্পোর্টস করলেন। সাইক্লিং করলেন। শারীরিক পরিশ্রম এবং একই সাথে মানসিকভাবে এঙ্গেজিং অবসর হচ্ছে রিফ্রেশ হওয়ার জন্য ভালো অবসর। ধরুন- আপনি একটা এলগরিদম লিখছেন, সায়েন্টিফিক এক্সপেরিমেন্ট করছেন। অথবা জটিল একটা সিমুলেশন করছেন। এসব ক্ষেত্রে একটা ভালো উইকেন্ড খুবই গুরুত্বপূর্ণ। এটা আপনাকে শারীরিক এবং মানসিকভাবে চাঙ্গা করতে সাহায্য করে। কঠিন শারীরিক পরিশ্রমের কাজগুলো আপনার ব্রেইনে ফ্রেশ অক্সিজেন সাপ্লাই দেয় এবং ব্রেইনের সার্কিটের বিভিন্ন অংশকে এক্টিভেট করে। করোনার মত পরিস্থিতিতে আপনার স্বাভাবিক রুটিন ভেঙ্গে গেছে। রুটিন ভাঙ্গার একটা প্রথম সাইন হলো মানুষ দেরীতে ঘুমাতে যায় এবং দেরীতে উঠে। 'অফিস ফ্রম হোম'- করার একটা বড় সমস্যা হলো আপনার বাসা এবং অফিসের যে বাউন্ডারি এটা ভেঙ্গে তরল হয়ে গেছে, যেটা বাসা সেটাই অফিস। আপনি যে প্রতিদিন ঘুম থেকে উঠেন, গোসল করেন, সুন্দর জামা কাপড় পড়েন, কফি খান, অফিসে গিয়ে কাজ শুরু করেন, লাঞ্চের ব্রেকে একটু হাঁটেন, দিন শেষে ঘরে ফিরে কিছু কাজ করে দিন শেষ করেন এ রিচুয়ালগুলো আপনাকে প্রতিনিয়ত ট্রিগার করে। এ জন্য রিচুয়াল খুবই গুরুত্বপূর্ণ কারণ একটা রিচুয়াল আপনার ব্রেনকে বলছে - এখন অমুক কাজ করার সময়। আপনি সেভাবে প্রস্তত হচ্ছে। করোনার মত পরিস্থিতিতে আপনি স্বাভাবিকের চেয়ে অনেক বেশী সময় বাসায় কাটাচ্ছেন। আপনার রিচুয়ালগুলো ধীরে ধীরে দুর্বল হয়ে যাচ্ছে, ভেঙ্গে যাচ্ছে। আপনার ব্রেন অবচেতনভাবে এ রিচুয়াল খুঁজে বেড়াচ্ছে। এছাড়া আপনি মানুষ দেখছেন না। একজন কলিগের সাথে আলাপ করা, ফেস টু ফেস বন্ধুদের সাথে আড্ডা দেয়া এগুলো খুবই গুরুত্বপূর্ণ কাজ। ইনফ্যাক্ট মানুষের জন্য সোশ্যালাইজেশন এবং আইসোলেশন দুইটাই গুরুত্বপূর্ণ। সোশ্যালাইজেশন, ভাল আড্ডা দেয়া আপনাকে চাঙ্গা রাখবে। আবার একই সাথে আইসোলেশন আপনার মনোযোগ বাড়াতে সাহায্য করে। নিজের কাজকে এনালাইজ করা, নিজের ভুল সম্পর্কে চিন্তা করা, অথবা মনোযোগ ফিরিয়ে আনার জন্য প্রয়োজনীয় যে বিশ্রাম এটা আপনি আইসলেশন থেকে পান। সোশ্যালাইজেশন এবং আইসোলেশন এর ব্যালেন্স নষ্ট হয়ে গেলে মানুষ ধীরে ধীরে মেজাজ হারায়। খেয়াল করে দেখবেন- আপনি বাসায় বসে যদি সারা দিন টিভি দেখেন, ফেসবুক স্ক্রল করেন অথবা নিউজপেপার পড়েন- সব জায়গায় খালি করোনা। কোন ব্রেক নেই। সংবাদপত্রগুলো সেনসেশন বাড়াতে 'দশ হাজার' এখন কথায় না লিখে -১০০০০ লিখছে। আপনার সোশ্যাল লাইফ বন্ধ হয়ে গেছে- আপনার আইসোলেশনও বন্ধ হয়ে গেছে। এছাড়া আপনি অফিসে প্রতিদিন কাজ করছিলেন। কিছু না কিছু অর্জন করছিলেন। আপনার যে 'সেন্স অব পারপাস' সেটাও কমে গেছে। এই যে 'সেন্স অব পারপাস' এটা আমাদের জীবনের জন্য খুবই গুরুত্বপূর্ণ। এরকম পরিস্থিতিতে আপনি খুব দ্রুতই আপনার স্পাউস বা সন্তান বা অন্যদের সাথে খিটমিটে আচরণ করতে পারেন। মানুষ মনে মনে চিন্তা করে- একটা বড় ব্রেক পেলে অমুকটা শিখে ফেলতাম, পড়ে ফেলতাম, করে ফেলতাম। হয় তার উল্টা। আপনাকে এ সময়টাতে কাজ করতে হবে, কিছু নতুন নতুন বুদ্ধি বের করতে হবে, যেটা আপনার ক্রিয়েটিভ এনার্জি ধরে রাখবে। আমি দুই তিনটা টিপস আমার নিজের অভিজ্ঞতা থেকে শেয়ার করতে পারি। ১) ঘুমের রুটিনটা ঠিক রাখতে পারলে আপনার জীবন সহজ হবে। এটা খুবই গুরুত্বপূর্ণ, আমাদের জীবনে রুটিনের একটা বড় অংশ নিয়ন্ত্রণ করে ঘুম। ২) বাসায় করার মত সহজ এক্সারসাইজ আছে। কিন্ত এক্সারসাইজ একটু ড্রাই- ফান কিছু করা যায় কিনা দেখুন। ৩) প্রিয় বন্ধুদের সাথে অনলাইনে আড্ডা দিতে পারেন। হিটেড টপিক হতে পারে অথবা আপনার প্রিয় টপিক। আপনার বাচ্চার সাথে খেলতে পারেন। ছোট একটা মানুষকে আনন্দ দেয়ার মধ্যে পারপাস আছে। বাচ্চার বয়স যদি আট -দশ বছর হয় তাকে ছোট একটা প্রজেক্ট দিতে পারেন। আপনি এ সময়টাতে তাকে মেন্টরিং করতে পারেন। ৪) আশে পাশের মানুষের দুঃখ দূর করার জন্য একটা উদ্যোগ নিন- হতে পারে কিছু আর্থিক সাহায্য করা। আপনার বাবা মার সাথে কথা বলুন, প্রতিদিন কি কাজ করছে জিজ্ঞেস করুন। আরেকটা জিনিস সবচেয়ে গুরুত্বপূর্ণ- এসব সময় মানুষ মনোবল হারিয়ে ফেলে। মনে হয় খারাপ সময় যেন কাটছে না। চারিদিক কেবল খারাপ খবর। ভিক্টর ফ্রাঙ্কেল দেখেছেন কনসেন্ট্রেশন ক্যাম্পে যেসব মানুষের মনোবল ভেঙ্গে গিয়েছিল শারীরিকভাবে বেশী শক্তি থাকার পরেও তারা মারা গিয়েছে। শারীরিকভাবে অপেক্ষাকৃত দুর্বল লোকও বেঁচে ফিরে এসেছে। আপনি করোনায় আক্রান্ত হলেও আপনার মনোবল যদি ভাল থাকে আপনার বেঁচে থাকার সম্ভাবনা বেশী ইনশাআল্লাহ। ফলে মানসিক শক্তি খুব গুরুত্বপূর্ণ। করোনার অবস্থা আট থেকে দশ সপ্তাহে স্বাভাবিক হবে ইনশাআল্লাহ। আমাদের কানেক্টেড পৃথিবীতে দশ সপ্তাহ মনে হয় অনন্তকাল - আপনার জীবদ্দশায় এরকম সময় আর নাও আসতে পারে। আপনার রেজিলিয়েন্স বাড়ানোর জন্য এ সময়টাতে এঙ্গেজ থাকুন, কাজ করুন, পারপাস খুঁজে বের করুন।' 
পুরো পৃথিবীর সবাই একযোগে আক্রান্ত হয়েছে, ঘর হতে বের হতে পারছে না- দ্বিতীয় বিশ্বযুদ্ধের পর এরকম ক্রাইসিস আর আসেনি । আমি যখন ছোট ছিলাম আমার ধারণা ছিল- কোনদিন বিমানে চড়তে পারলে স্বপ্ন আর বাস্তবতাটা এক হয়ে যাবে। মোবাইল ফোনে মানুষ একজন আরেকজনকে দেখে কথা বলবে- এটা আমার কল্পনার চেয়েও বড় একটা ব্যাপার ছিল- বলতে পারেন আমি ছিলাম (এখনো আছি) খুবই ব্যাকডেটেড টাইপ লোক। আপনি দেখুন- মানুষ যে কানেক্টিভিটি মিরাকল আবিষ্কার করেছে- এটা তার জন্য সবচেয়ে বড় চ্যালেঞ্জ হয়ে দেখা দিয়েছে- এরকমটা কখনো মানুষ ভাবেনি - অন্তত এত বড় স্কেলে না। বর্তমান পৃথিবীর লিডারদের ৯৫% কোনদিন এরকম পেন্ডেমিক দেখেননি। যারা দেখেছেন তারাও দেখেছেন ছোট-বড় ফ্লু। ফলে একটা পেন্ডেমিক আসলে লিডারদের রেস্পন্স একেবারে টপ লেভেল হবে আমি এটা আশা করি না- যেই জিনিস হয়নি সেই জিনিসের পেছেন টাকা খরচ করবেন পলিটিশিয়ানরা এতো ভালো মানুষ এখনো হননি। আমি মানছি বাংলাদেশ একটা তৃতীয় বিশ্বের দেশ- এখানে রিসোর্সের অভাব আছে, অনেক অনেক চ্যালেঞ্জ আছে। আমাদের দেশ দুনিয়ার হাতি-ঘোড়া যেখানে তলে গেল সেখানে পিঁপড়া হয়ে অনেক জল মাপতে যাবে এটা আমি আশা করি না। কিন্ত সমস্যা অন্য জায়গায়। ক্রাইসিস হচ্ছে লিডারশীপের জায়গা। প্রজ্ঞার জায়গা। ক্রাইসিসে ভালো লিডার লাগে। আপনি বলছেন আমেরিকার অনেক অনেক ডাক্তার রাতদিন সেবা করছে- মারা যাচ্ছে, আমাদের ডাক্তাররা কেন পালিয়ে বেড়াচ্ছে ? ডাক্তারদের পেশা এমন যে একেবারে জীবন মরণের মাঝামাঝি চলে আসে তারা। আমেরিকা এমন একটা দেশ যেখানে শত শত কমিউনিটি লিডার আছে। আমেরিকার ডাক্তাররা দুনিয়ার সবচেয়ে রেজিলিয়েন্ট, ব্রিলিয়ান্ট ডাক্তার। প্লানেট আর্থে আল্লাহর ইচ্ছায় যেসব মিরাকল হয় এর একটা বড় অংশ করেন আমেরিকার ডাক্তাররা। ইউরোপেও অনেক অনেক ভালো প্রতিষ্ঠান আছে যেগুলোতে নিজস্ব নিয়ম-কানুন আছে। আপনি দেখবেন এরকম একটা সংক্রামকের বিরুদ্ধে প্রস্ততি নিতে ভালো ট্রেনিং লাগে, উপকরণ লাগে। একটা পেন্ডেমিক ফায়ার ফাইটিং এর মতো। ফায়ার ফাইটিং এর জন্য মাঝে মাঝে ফায়ার ড্রিল করা লাগে। ইউরোপ আমেরিকায় কাজ থামিয়ে এই ড্রিল করা হয়। তবে পেন্ডেমিক ড্রিল হয়ত এত বেশী কঠিন না। এটা রপ্ত করার মত যথেষ্ট যোগ্যতা এবং প্রজ্ঞা বাংলাদেশের ডাক্তারদের আছে। সমস্যা হলো কোন একটা প্রতিষ্ঠান ঠিক মতো কাজ করছে না- ডাক্তাররা কেন করবেন ? এরকম একটা ক্রাইসিসে তেমন কোন ভালো লিডারশিপ পাননি যাতে তারা অনেক ইন্সপায়ারড হবেন। নিজে থেকে কিছু ভাববেন। অন্তত হাজার পাঁচেক মানুষের জন্য কিছু একটা করার ক্ষমতা আমাদের আছে। না আছে ঢাল, না আছে তলোয়ার, তারা কেন যুদ্ধ করতে যাবেন ? বরং সরকার শুধু বলছে- চুপ, কারও করোনা নেই ! করোনা বললে আপনার গলা চিপে ধরবে। মানুষ চিকিৎসা না পেয়ে মরবে , না খেয়ে মরবে কিন্ত করোনা যেন না হয়। যেই দেশে ভোট হয় না, সরকারের কোন দায়বদ্ধতা নাই, যেই দেশে ভোট ডাকাতি নর্মস- সেই দেশে এটাই স্বাভাবিক। উন্নত বিশ্বের ক্রাইসিসগুলো দেখেন- এমনকি যুদ্ধই দেখেন। দেখবেন যুদ্ধ জেতার জন্য একটা ম্যানহাটন প্রজেক্ট লাগে। এনিগমা ব্রেক করার জন্য এলান টিউরিং লাগে। বাংলাদেশে কেউ যদি বলে- দুধে ফরমালিন পারলে তাকে বোতলের ফরমালিনে ভরে ফেলে সরকার। সভ্য দেশে একটা ক্রাইসিসে ইউনিভার্সিটির প্রফেসররা , বুদ্ধিজীবীরা নেতৃত্ব দেন। বাংলাদেশের সেরা বুদ্ধিজীবী গর্তজীবী জাফর ইকবাল সার ইতিমধ্যে সরকারের প্রতি কৃতজ্ঞতা প্রকাশ করেছেন- হজ বন্ধ হয়ে যাবার উপক্রম কিন্ত মুজিব বর্ষ ত সীমিত আকারে হয়েছে। এবার মানুষ বুঝতে পারছে স্যার খাটের তলায় থেকে ১৯৭১ সালে কি কষ্টটাই করেছিলেন। শেখ হাসিনার আশে পাশে কোন ভালো বুদ্ধির লোক ঘুরাফেরা করে না। গওহর রিজভির মত কিছু ইংরেজি বলা প্রোপাগান্ডা প্লানার আর চাটুকার ঘুরে বেড়ায়। হাসিনা যে নিজেকে গড বলে দাবী করেন না- এতেই আমাদের কৃতজ্ঞ থাকা উচিত। জটিল পরিস্থিতিতে ফলাফল দিয়ে কিছু বিবেচনা করা ঠিক না কারণ অনেক অনেক জিনিস থাকে যেগুলো প্রেডীক্ট করা যায় না। ইম্পেরিয়াল কলেজের ডাটা দিয়ে যে মডেল বানানো হয়েছে এটা একটা মডেল। মডেল রিয়েলিটি না। মডেলের কাজ হলো সিনারিও প্ল্যানিং করা, প্রস্ততি নিতে সাহায্য করা। একটা দেশ ভালো প্রস্ততি নেয়ার পরেও আল্লাহ চাইলে অনেক খারাপ কিছু হতে পারে। কিন্ত হিউম্যানলি আপনাকে আমাকে চিন্তা করতে হবে- প্রসেস নিয়ে, প্রসেসটা কি ঠিক আছে কিনা। এই যে মিরজাদী সেব্রিনার মত একটা সার্কাস আপনি সামনে বসিয়ে দিবেন যার কাজ সরকারের নির্দেশে অনর্গল মিথ্যা কথা বলা- এটাই আমাদের বড় ক্রাইসিস। কপালে থাকলে আমরা সবাই মরব, কিন্ত এই যে আপনার লাশ দাফন হচ্ছে না, মানুষ চাল নিয়ে কাড়াকাড়ি করছে- এটাই আমাদের সিস্টেম। এই যে কোন প্রকার চিন্তাভাবনা ছাড়া সব মানুষকে গ্রামে পাঠিয়ে দিচ্ছেন এটা হলো আমাদের রেস্পন্স। একটা দেশে করোনায় লাখো মানুষের মৃত্যু হতে পারে কিন্ত আপনাকে দেখতে হবে সরকার কি যা করা দরকার করেছে ? দেরীতে শুরু করলেও ভুল শুধরাতে চেষ্টা করেছে ? সত্য কথা স্বীকার করেছে ? প্রোপ্যাগান্ডা বাদ দিয়ে সবাইকে নিয়ে কাজ করার চেষ্টা করছে ? বাংলাদেশের সিস্টেমে আপনি করোনায় বাঁচলেও এই নির্লজ্জ মানুষগুলোর কারণে মানুষের মত বাঁচতে পারবেন না। করোনা আমাদের সিস্টেমটাকে আরেকটু উন্মুক্ত করে দিয়েছে- এই যা!
ঘুষ, দেশের টাকা বাইরে পাচার এবং দুর্নীতির সাথে জড়িত থাকার কাজে লিপ্ত ভ্যান চালক, পথচারীকে কান ধরে উঠবস করাচ্ছেন মহামান্য ম্যাজিস্ট্রেট সাহেবা এবং সাথে সাথে নিজের মোবাইলে শাস্তি লিপিবদ্ধ করছেন। সরকার বাহাদুরের কাছে ম্যাজিস্ট্রেট সাহেবার জন্য স্বাধীনতা পদক এব দ্রুত পদোন্নতি দাবী করছি। এরকম যোগ্য লোকেরা ভাল পদে গেলে দেশে আর করোনা থাকবে না।
একটা দেশ একটা সংকট মোকাবেলায় কতটা সফল হবে এটা কিসের উপর নির্ভর করে ? ফিনল্যান্ডের জাতীয় সংকট এবং আধুনিক ফিনল্যান্ডের বিকাশ নিয়ে আমি একটা সিরিজ লিখেছিলাম। নিচে সে লেখাটির একটা অংশ উল্লেখ করছি। একজন মানুষ যে রকম জীবনের বিভিন্ন পর্যায়ে ক্রাইসিসের মধ্যে দিয়ে যায়- একটি জাতিও ইতিহাসের বিভিন্ন সময়ে ক্রাইসিসের মধ্যে দিয়ে যায়। সংকট কালীন পরিস্থিতিতে একটি জাতি কি কি পদক্ষেপ গ্রহণ করবে, কতটা সফলতার সাথে ক্রাইসিস মোকাবেলা করবে এবং ক্রাইসিস মোকাবেলায় সফল হবে কিনা এটি পর্যালোচনা করার জন্য আমেরিকান প্রফেসর এবং লেখক জায়ারড ডায়মন্ড 'ক্রাইসিস থেরাপির' আলোকে একটি চেক-লিস্ট তৈরি করেছেন। জায়ারড ডায়মন্ড তার আলোচনায় উল্লেখ করেছেন- যদিও ব্যক্তি এবং জাতির মধ্যে আকৃতি এবং প্রকৃতিগত পার্থক্য রয়েছে এরপরেও এরকম একটি ফ্রেমওয়ার্ক আমাদেরকে একটি জাতির জাতীয় সংকটকে বুঝতে সাহায্য করতে পারে। জাতীয় সংকট মোকাবেলায় একটি জাতি কতটা সফল হবে তা বুঝার জন্য জায়ারড ডায়মন্ড তার ফ্রেমওয়ার্কে নিম্নোক্ত ফ্যাক্টরগুলো উল্লেখ করেছেন- ১) সে জাতির মানুষদেরকে প্রথমেই স্বীকার করতে হবে যে তারা একটি বিপর্যয়ের মুখোমুখি হয়েছে। কারণ যে কোন সমস্যা সমাধানের প্রথম ধাপ হলো সমস্যাটি যে হয়েছে তা অনুধাবন করা এবং এর যথাযথ স্বীকৃতি প্রদান করা। ২) সে দেশ বা জাতি যে একটি বিপর্যয়ের সম্মুখীন হয়েছে এ পরিস্থিতিতে কোন প্রকার ছল-চাতুরী, প্রবোধ বা অন্য কাউকে দোষারোপ না করে নিজেদের করণীয় সম্পর্কে সরল স্বীকারোক্তি দিতে হবে। ৩) সঙ্কট-কালীন সময়ে সে জাতির যাবতীয় সকল সমস্যা একসাথে সমাধানের বদলে একটি বিশেষ সমস্যাকেই অগ্রাধিকার দিতে হবে। ৪) বিশেষ সমস্যাটি সমাধানে অন্য দেশ এবং জাতির কাছ থেকে সাহায্য পাওয়ার চেষ্টা করতে হবে। ৫) অন্য কোন একটি দেশ বা জাতি যারা অনুরূপ সমস্যায় পড়েছে এবং এ থেকে পরিত্রাণ পেয়েছে তাদেরকে মডেল হিসেবে ব্যবহার করা যেতে পারে। ৬) জাতীয় ঐক্য সে বিশেষ পরিস্থিতিতে সমস্যা সমাধানে সহায়ক ভূমিকা পালন করতে পারে। ৭) সঙ্কট মোকাবেলার অতীতের সফলতা একটি গুরুত্বপূর্ণ ফ্যাক্টর হিসেবে কাজে আসতে পারে। ৮) অতীতের সঙ্কট মোকাবেলায় সফলতার পাশাপাশি অতীত ব্যর্থতা থেকে তারা কি শিখেছে এটাও গুরুত্বপূর্ণ। ৯) সে বিশেষ পরিস্থিতি মোকাবেলায় গুরুত্বপূর্ণ। কারণ অবস্থার পরিবর্তনের সাথে সাথে তাদেরকে নিজেদেরকে কর্মপন্থার প্রয়োজনীয় পরিবর্তন করতে হবে। ১০) সে জাতির নীতি, নৈতিকতা এবং মূল্যবোধ নির্ধারণ করে কোন জিনিসগুলোর ব্যাপারে তারা অনমনীয় এবং কোন জিনিসগুলোতে তারা কিছুটা ছাড় দিতে রাজি আছে। ১১) একটি জাতির ভৌগলিক অবস্থান তাদের সে সমস্যা সমাধানের পক্ষে বা বিপক্ষে যে ভূমিকা পালন করছে। বাংলাদেশের অবস্থা মিলিয়ে নিন।
বাংলাদেশের মানুষ কি যে কিউট বলে বুঝানো যাবে না! ট্যাক্স দিবে সরকারকে আর বিপদে পড়লে বলবে- আবুল গ্রুপ কি করছে দেখি ত ! আবুল গ্রুপের যাকাতের আশায় তাদের কোমল মনটা খুব আকুপাকু করে ! 
আওয়ামীলীগের যে রকম এন্টারপ্রেনিয়াল মাইন্ডসেট- তারা অনেকগুলো সুন্দর এক্সপেরিমেন্ট করল। যেমন- দেখি ত খালেদা জিয়া কে করোনা মারতে পারে কিনা ! আর যদি বেঁচেই থাকে- ছয় মাস পরে জেলে ত ঢুকানো যাবেই ! করোনার সময় উনার বাড়তি যত্ন নেয়া থেকেও মুক্তি পাওয়া গেল! সরকার কিভাবে দেশের সবাইকে নিমিষেই খুশি করতে পারে? একটা ক্লাসিক উপায় হলো ( দ্রুত) একটা সমস্যা তৈরী করা এবং এরপর এটা সময়মতো সমাধান করা। এই যে খালেদা জিয়া জেলে গেলেন, থাকলেন এই পুরো ব্যাপারটা ছিল ১০০% রাজনৈতিক। এখন একটা বড় ক্রাইসিসের সময় কি সুন্দর একটা টোপ - যাতে এক মুহূর্তের জন্যে হলেও মানুষ ডিস্ট্রাক্ট হয়। 
এত বদমাইশি সহ্য করেও এ দুর্যোগের দিনে বিএনপি নির্বাচনে এজেন্ট দেয়, বের করে দেয়ার অভিযোগ করে। এরকম সাধনা করে যদি আমি পড়ালেখা করতে পারতাম ! জীবনে বিএনপির মত সাধনা ওষুধালয় হতে পারলে সাফল্য আসবেই !
কিছুদিন আগে যাহ্‌রার স্কুলে গিয়েছিলাম। একটা ফাদারস ডে ইভেন্টে। অনুষ্ঠানের উদ্দেশ্য ছিল বাবারা বাচ্চাদেরকে বই পড়ে শুনাবে। যাহ্‌রা পুরো সময় কেঁদেছে- স্কুল তার খুব অপছন্দ, কারণ স্কুলে বাবা-মা থাকে না। যাই হোক- ধীরে ধীরে কিছুটা স্বাভাবিক হয়েছে। বই পড়া অনুষ্ঠান শুরু হলো। একজন টিচার একটা গল্প পড়ে শোনালেন। এক পর্যায়ে বাচ্চাদেরকে প্রশ্ন করলেন- কার কার বাবা নাক ডেকে ঘুমায় ? একটা বাচ্চা বলল- আমার বাবা খুব জোরে নাক ডেকে ঘুমায়। বড়দের মধ্যে হাসির রোল পড়ে গেল। এরপর একজন টিচার বলছিলেন কেন এ ইভেন্ট। বললেন- গবেষকরা দেখেছেন বাবারা যখন বাচ্চারকে পড়ে শোনায় তারা মায়েদের চেয়ে ভিন্ন ভিন্ন শব্দ ব্যবহার করে। এর বিভিন্ন কারণ আছে, যেমন-জেন্ডার, পেশা ইত্যাদি। বাবাদের ব্যাখ্যা করার ধরন আলাদা। এ কারণে স্কুল মনে করছে বাবাদেরও উচিত বাচ্চাদেরকে যত্ন করে পড়ানো- তাদের কাছে বিভিন্ন জিনিস ব্যাখ্যা করা। এই সময়টাতে আপনি চাইলে প্রতিদিন আপনার বাচ্চাকে কিছু পড়ে শোনাতে পারেন। এরকম সময় ত খুব বেশী আসে না !
পেনডেমিক নিয়ে ২০১৯ সালে বানানো একটা নেটফ্লিক্স সিরিজ আছে- দেখতে পারেন। বেশ একিউরেট এবং সুন্দর কাজ।
এপিডেমিকে সরকারের ভূমিকা কি ? বাংলাদেশের মানুষ হুজুগে- মানুষ অনেক কিছু বুঝে না। বিদেশ থেকে এসেই বাজারে ঘুরতে যায়। মাস্ক মুখে দিয়ে গায়ের সাথে গা ঘেঁষে আতশবাজি দেখতে যায়। এপিডেমিকের সময় কক্সবাজারে ঘুরতে যায়। এগুলো বাস্তব সত্য। কিন্ত কেন মানুষ এরকম করে এটা বুঝা জরুরী। এর একটা কারণ হলো মানুষ একটা এপিডেমিকের ভয়াবহতা বুঝতে পারছে না। এপিডেমিক প্রতিদিন হয় না, ফলে এর ভয়াবহতা নিয়ে মানুষের মধ্যে ধারণা নাই। আসলে এক সমাজে বিভিন্ন নলেজ ট্রান্সমিটেড হয় সে দেশ এবং সমাজের পরিস্থিতি অনুযায়ী। একটা দেশের মানুষের সামাজিক আচরণ, শিক্ষা সে অনুযায়ী তৈরি হয়। আপনাকে কয়েকটা উদাহরণ দিতে পারি। যেমন- ধরুন মানুষ অনেক অনেক জিনিস কিনছে, কারণ মানুষ প্রায়ই দেখে যে, কিছু একটা হলেই জিনিসপত্রের দাম বেড়ে যায়। সবসময় এটা দেখে বলেই মানুষ এরকম করে। আমি আজকে ওষুধ আনতে ডিসপেনসারিতে গিয়েছি- দেখলাম কিছু প্রবীণ মানুষ বাজার করছেন। নেদারল্যান্ডসের মানুষেরা ত শিক্ষিত, লিখতে পড়তে জানেন, তাহলে উনারা কেন বাইরে এসেছেন ? ধরে নিলাম- বাজারে আসার জন্য উনাদেরকে সাহায্য করার কেউ নাই। আরও দেখলাম অনেক মানুষকে কাপড়ের দোকানে কাপড় কিনছে। তুই বেকুব কোন সাহসে বা কোন বুদ্ধিতে বাইরে আসলি ? তিনদিন আগে আমি আমার মেয়েকে নিয়ে বিকেলে হাঁটছিলাম- বুঝতে পারলাম যে একদল ডাচ বাসার বাইরে জড়ো হয়েছে, কথা বলছে, ড্রিঙ্কস করছে। বাসার চারিদিকে ঘেরা থাকায় দেখতে পাইনি, কিন্ত কথাবার্তার শব্দ শুনেছি। মানুষ আসলে এরকমই ! মানুষ খুব সামাজিক প্রাণী। গরম দেশগুলোতে মানুষ আরও বেশী সামাজিক। যে কারণে দেখবেন ইতালি, স্পেনে প্রাদুর্ভাব বেশি। কিন্ত দেখবেন সুইডেনে ব্যাপারটা এত বেশি হবে না। আমেরিকার যে স্টেটগুলোতে গরম, এসব জায়গায় মানুষ বেশি বের হয়। তারাও বেশি আক্রান্ত হবে। বাংলাদেশের মানুষের সামাজিক জীবন খুব ভালো। মানুষ একে অন্যের সাথে মিলে মিশে থাকে। বাংলাদেশের মানুষের কোন একটা জিনিস যদি সারা পৃথিবীর অন্যান্য দেশের চেয়ে ভালো হয় সেটা কি ? বুঝতেই পারছেন- এটা হলো সামাজিকতা। এই দেশে মানুষ যে এত সমস্যাতে বেঁচে আছে- যেটুকু ভালো আছেন এর পেছনে এই সামাজিক জীবনের অবদান অনেক বেশী। আপনি কোনভাবেই এটাকে ছোট করে দেখতে পারেনা না। আকবর আলী খানের বই 'আজব ও জবর আজব অর্থনীতি'-তে পড়েছিলাম- সবচেয়ে অসুখী মানুষ হলো বেকার মানুষেরা। যখন আমরা অফিসে যাচ্ছি না, তখন থেকে অনেকেই বেশ হতাশ হয়ে যায়। কারণ তার জীবনের নিয়মিত সব রুটিন ভেঙ্গে গেছে। নেদারল্যান্ডসে রিসার্চ-চাররা এটা নিয়ে গবেষণা করে দেখেছেন। অনেক মানুষ বৃদ্ধ বয়সে অবসরে এসে টুপ করে মরে যায়। এজন্য সরকার এবং বিভিন্ন প্রতিষ্ঠান চিন্তা করেছে কিভাবে এটা প্রতিরোধ করা যায়। অনেক কর্পোরেশন বলেছে- পেনশন নেয়ার তিন চার বছর আগে থেকে সপ্তাহে এক দিন করে বেশী ছুটি নিন। এতে আপনার জন্য একটা হবি ডেভলাপ করতে সুবিধা হবে। পরের বছর সপ্তাহে দুই দিন ছুটি বেশী নিবেন। এভাবে ধীরে ধীরে অবসরের জন্য প্রস্তত হোন। অবসরের যাওয়ার প্রস্ততির জন্য অনেকেই নিয়মিত কাউন্সেলিং সেশনে যান। মানুষ এরকম করে বাইরে বের হয় কেন? এটা খোলা চোখে খুব সহজ প্রশ্ন কিন্ত এতে লুকিয়ে আছে বিভিন্ন কমপ্লেক্স সামাজিক আচরণ। এবার সরকারের ভূমিকায় আসি । ধরুন- আপনি একজন সচতেন মানুষ, আপনি বুঝতে পারলেন এটা কত মারাত্নক ব্যাপার। আপনি কি করবেন ? এয়ারপোর্ট বন্ধ করতে পারবেন ? যারা বিদেশ ফেরত তাদের কয়ারেন্টাইন নিশ্চিত করতে পারবেন ? যারা জানে না কয়ারেন্টটাইন কি এবং কেন তাদের কাছ থেকে আপনি কি আশা করছেন ? আপনি এখন গ্রামের ওয়াজ হতে শুরু করে কোন বাংলাদেশের কোন একটা আনাচে কানাচে জায়গায় বাকশাল নিয়ে একটা সেমিনার করে দেখুন ত দেখি আপনার ঘাড়ে কয়টা মাথা ! পারবেন ? বাংলাদেশের সব জায়গায় হেলমেট বাহিনী আছে। একইভাবে সরকারের রিচ অনেক বেশী। সরকার চাইলে অনেক কিছু করতে পারে, এবং দ্রুত করতে পারে। গত ইলেকশনের পর ডেভিড বারগম্যান একটা পাওয়ার পয়েন্ট প্রকাশ করেছিলেন- আওয়ামী লীগের ইলেকশন ব্লু-প্রিন্ট । কিভাবে কেন্দ্র দখল করা হবে, কিভাবে ফেইক লাইন তৈরি করে ভোট স্লো করে দেয়া হবে, কিভাবে বিদেশী পর্যবেক্ষক এবং সাংবাদিকদেরকে বের করে দেয়া হবে- একেবারে নিখুঁত পরিকল্পনা। দেখুন- আমাদের সরকার যেটা সিরিয়াসলি নেয় সেসব বিষয়ে অনেক কিছু করতে পারে। বিদেশী এম্বাসেডরর হাত ব্যাগ চুরি হয়ে গেছে- পৃথিবীর কয়টা দেশ এ ব্যাগ অক্ষত অবস্থায় সব জিনিসপত্র সমেত ফেরত এনে দিতে পারবে আমি আপনার সাথে বাজি ধরে রাজি আছি। আমরা দেখছি সরকার আতশবাজির পরিকল্পনা থেকে সরে আসেনি। আমরা দেখছি উপনির্বাচন সরকারের কাছে গুরুত্বপূর্ণ এবার এটা যতই ফেইক হোক না কেন। যারা সরকারের পলিসি মেকিংয়ে আছেন তারা বিপদটা অন্য দেশ থেকে দেখেও খুব একটা গা করছেন না। কারণ জনগণের কাছে তাদের কোন জবাবদিহিতা নেই। সরকারের মন্ত্রী এমপিরা বড় বড় কথা বলেই চলেছেন, জাফর স্যার ইতিমধ্যে কৃতজ্ঞতা প্রকাশ করেছেন কারণ আতশবাজির অনুষ্ঠান উনার প্রত্যাশার চেয়ে ছোট হয়েছে। সরকার বুদ্ধিজীবীরা যখন জাতির বিপদে মানুষকে গাইড করার বদলে নির্বিকার থাকেন, এটা সিস্টেমেটিক কিলিং। তারা সাধারণ মানুষ নন। তাদের কাছে তথ্য আছে, রিসোর্স আছে। আমরা দেখলাম সরকার হাত ধোঁয়ার উৎসব করলেন। অনেক অনেক মানুষের সমাগম করে এরকম নিরর্থক তামাশার কি মানে হতে পারে চিন্তা করুন! রাষ্ট্রীয় টাকা এবং সামর্থ্যের কি নিদারুণ অপচয় ভেবে দেখুন। ডাক্তারদের কিট নেই, মাস্ক নেই। এটা তারা কিনবে নিজ উদ্যোগে কিন্ত ভোট চুরির টাকা আসবে রাষ্ট্রীয় উদ্যোগে- এটাই হলো বাংলাদেশ। ছোট লোকের প্রাণ যদি কিছু যায় যাক না- আফটার অল জনসংখ্যাই ত এদেশের সবচেয়ে বড় সমস্যা। 
করোনা প্রতিরোধে করোনার সাথে সম্পর্কিত কিছু একটা যোগ করে দ্রুত আপনার প্রোফাইল পিকচার চেঞ্জ করুন। করোনা ফেস্টিভালে যোগ দিন। এ সুযোগ হেলায় হারাবেন না। 
করোনা সরকারের জন্য একটা বিপদ হয়ে গেছে। আগে যে কোন সময় ক্রাইসিস হ্যান্ডেল করার একটা উপায় ছিল- একটা ক্রিকেট সিরিজ শুরু করে দেয়া। এখন চাইলেই একটা ক্রিকেট খেলা শুরু করে দেয়া যাচ্ছে না। আর যাই হোক ক্রিকেট তামাশা চালানো গেলে অন্তত খুব একটা বিপদ হইত না। আস্তিক-নাস্তিক তর্ক, বা নামাজ পড়া-না পড়া নিয়ে যদি একটা তর্ক দ্রুত শুরু না হয় সরকারের জন্য একটা বিপদই বটে! 
বঙ্গবন্ধু উপর থেকে আমাদেরকে দেখছেন আর ডাকছেন - তোরা সবাই দলে দলে আমার কাছে চলে আয়। ( কবিতার নাম- করোনার দিনগুলোতে আতশবাজি।) 
করোনা ভাইরাসের বিচার বিবেচনা দেখে আমি মুগ্ধ। সারা দুনিয়ায় খালি মানুষ আক্রান্ত হচ্ছে কিন্ত বাংলাদেশে মানুষ খালি সুস্থ হচ্ছে , আক্রান্ত হচ্ছে না। কিয়েক্টাবস্থা! আরেকটা ব্যাপার- করোনা ভাইরাস তার সাক্ষাৎকারে হুজুরদেরকে মসজিদ কমিটির প্রেসিডেন্ট বানাইতে বলছে কিন্ত দেশের প্রেসিডেন্ট বানাইতে বলে নাই। এরকম বিচার-বিবেচনা ওয়ালা ভাইরাস আগে কোনদিন দেখছেন ? 
স্যার পাকিস্তান পছন্দ করেন না কিন্ত বউ বাচ্চা চৌদ্দগোষ্ঠী সহ মুক্তিযুদ্ধে বিরোধিতাকারী আমেরিকায় যান, পড়ালেখা করেন, চাকরি করেন। কোন দিকে ফিরে সিজদা দিলে মাল-পানি কামানো যাবে এটা ভুল যাবেন- দেশপ্রেমের গভীর ঘোরেও স্যার কিন্ত এতটা পাগল কোন দিন হন না। এই যে ঘোরের মধ্যেও বাতাসের দিকে নৌকার পালটা শক্ত করে ধরে রাখেন এটাই স্যারের মুক্তিযুদ্ধের অর্থনীতি ১০১।
বাঙ্গালি যখন অনুযোগ করে কাউকে বলে- ' তুমি শরীরের যত্ন নাও না কেন ?', এর মানে হইল- বেশী করে ভাত খাও না কেন (খাওয়ার পরের অবস্থা কি সেটার সাক্ষ্য প্রতিটি বাঙ্গালির ভুড়িতেই আছে)।বাঙ্গালি যখন অনুযোগ করে কাউকে বলে- ' তুমি শরীরের যত্ন নাও না কেন ?', এর মানে হইল- বেশী করে ভাত খাও না কেন (খাওয়ার পরের অবস্থা কি সেটার সাক্ষ্য প্রতিটি বাঙ্গালির ভুড়িতেই আছে)।
উইকেন্ড-টা এক মুহূর্তে কেটে যায়। মনের দুঃখে এন্টারকোটিক মহাদেশে চলে যাইতে ইচ্ছা হয়।