বর্তমান বিশ্বে, বৈশ্বিক চ‍্যালেঞ্জ নেয়ার মতো তরুণ সমাজ না থাকলে, কোন দেশ দৃঢ় হয়ে দাঁড়াতে পারে না। আর বৈশ্বিক চ‍্যালেঞ্জ নিতে হলে দরকার বিশ্ব মানের তরুণ। আমাদের এজুকেইশন এবং ট্রেনিং কোনটাই এখনো বিশ্বমানের হয়ে উঠে নি। পঞ্চাশ বছরে আমরা সেটা পারি নি। এখন আগামী পঞ্চাশ বছরের লক্ষ‍্য নিয়ে কাজের সূচনা করতে হবে। চীনের প্রায় ত্রিশ লক্ষ তরুণ গতো দশ বছরে আমেরিকায় প্রবেশ করেছে। ভারত থেকে প্রবেশ করেছে প্রায় পনের লক্ষ‍। সেসব দেশের শিক্ষা ও প্রশিক্ষণ ব‍্যবস্থা বিপুল সংখ‍্যক তরুণ তৈরি করছে, যারা সারা দুনিয়ায় নিজেকে দাঁড় করিয়ে নিচ্ছে। বিশ্বমানের তরুণ না থাকলে, কোন দেশ ভ‍্যাকসিন তৈরি করতে পারবে না। কোন দেশ ওষুধ আবিষ্কার করতে পারবে না। কোন দেশ মহাকাশ গবেষণা করতে পারবে না। কৃত্রিমবুদ্ধিমত্তার আগামী পৃথিবীতে নিজেদের টিকিয়ে রাখতে পারবে না। উন্নত মানের যানবাহন তৈরি করতে পারবে না। বিশ্ব মানের চলচ্চিত্র তৈরি করতে পারবে না। বিশ্বমানের প্রোগ্রামিং, ডেটা বেইজ, সফটওয়ার, নেটওয়ার্কিং, সাইবার সিকিউরিটি বিল্ড করতে পারবে না। দেশের এজুেকইশন ও ট্রেনিং বিশ্বমানের হয়ে উঠেনি বলে কিন্তু আমরা চুপ করে বসে থাকলে হচ্ছে না। সুতরাং বিকল্প পথ হলো, তরুণদেরকে নিজ প্রচেষ্টায় বেড়িয়ে পড়া। আমাদেরকে বাহির থেকে শিখতেই হবে। এর কোন বিকল্প নেই। একজন মানুষ তার নিজ পরিবারে খাবার পায় না বলে কি অনাহারে থাকে? সে বেড়িয়ে পড়ে। আমি বিশ্বাস করি, আগামী দুই দশকে কয়েক লক্ষ তরুণ সারা দুনিয়ায় ছড়িয়ে পড়বে। তারা বিশ্বমানের শিক্ষা ও দক্ষতা অর্জন করবে। সেসব তরুণদের দেশমুখী একটা স্রোত, সমাজে পরিবর্তন আনবেই। দেশের শিক্ষা ও প্রশিক্ষণে একটা বিপ্লব আনবেই। আপাতত এর বিকল্প কিছু আমাদের হাতে নেই। পৃথিবীতে বেড়িয়ে পড়ার জন‍্য দরকার কমিউনিকেশন। সুতরাং ভাষা শেখো। ইংরেজি, চাইনিজ, কোরিয়ান, জার্মান, এরাবিক—যেটাই প্রয়োজন। প্রত‍্যেকটা কাজে একটা স্কিল সেট থাকে। সেটা খুব ভালোভাবে অর্জনের চেষ্টা করতে হবে। সেই স্কিল সেট অর্জন করলে, সেটাকে ধীরে ধীরে কাজের মাধ‍্যমে শাণিত করা যায়। যেমন, একটা ভিডিও এডিটিং করতেও একটা স্কিল সেট লাগে। যে যতো ভালোভাবে স্কিল সেট ডিভেলপ করতে পারে, সে ততো দ্রুত এবং ইন্টারেক্টিভ একটা ভিডিও তৈরি করতে পারবে। যে কোন কাজের স্কিল সেটের উপর নির্ভর করে সেই কাজের প্রোডাক্টিভিটি। দিন শেষে, যে যতো প্রোডাক্টিভ, তার মূল‍্য ততোই বেশি। যে কোন কিছুর প্রধান ড্রাইভিং ফোর্স হলো প্রোডাক্টিভিটি! চোখ খোলা রাখো। লুক এরাউন্ড! মানুষ যখন চোখ খোলা রাখে, তার হাতে সুযোগ ধরা দেয় বেশি। চোখ খোলা রাখলে কালের ট্রেন্ড বুঝা যায়। তোমার এক বন্ধু তোমার পাশে থেকেই চলে যাচ্ছে ইউরোপের কোন সেরা স্কুলে। কিংবা কোরিয়ার কোন ট্রেইনিং ইনস্টিটিউটে। এবং এটা এমনি এমনি হয়নি। সে তার চোখ খোলা রেখেছিলো। ধৈর্য‍ নিয়ে ঘাঁটাঘাঁটি করেছে। সময় দিয়েছে ঘন্টার পর ঘন্টা। সারা দুনিয়ায় প্রচুর সুযোগ আছে, সেগুলোকে লুফে নেয়ার মতো চোখ থাকতে হবে। সময় দিতে হবে। মাটির দিকে তাকিয়ে চাঁদ দেখা যায় না। সুতরাং ফোকস খুবই ইম্পরটেন্ট। মানুষ কি বলে, সেটা উপেক্ষা করা শিখতে হবে। দ্বন্দ্ব নয়, উপেক্ষা! মানুষকে পাত্তা দিলে নিজের জীবনকে গড়তে হবে না। মানুষের কথা নিয়েই থাকতে হবে। মানুষের পথেই হাঁটতে হবে। নিজের পথ আর তৈরি করা হবে না কখনো। কেউ বলবে, হবে না! কেউ বলবে, কি হবে এসব! কেউ বলবে, কি দরকার এতো প‍্যারা! কেউ বলবে, ভালোই আছি বেশ! কেউ বলবে, বাদ দে! এইসব ঝেড়ে হাঁটলেই হবে স্বীয়পথ! 
অনেক চিন্তাভাবনা ও অপেক্ষা করে, শেষপর্যন্ত ইলুমিনাতির ষড়যন্ত্রের মাইক্রোচিপস শরীরে ঢুকিয়ে নিলাম!
আমি যখন চট্টগ্রাম ইউনিভার্সিটিতে পড়ি, আমাকে কেউ কখনো উচ্চশিক্ষা বিষয়ক দুটি কথা বলেনি। আমি জানতাম না কখন প্রস্তুতি নিতে হয়। কী করে নিতে হয়। কিভাবে নেয়া উচিত—এমন বহু বিষয়। শুধু এই বোধ থেকে, উচ্চশিক্ষা ও গবেষণার বিভিন্ন দিক নিয়ে লিখি। অল্প অল্প করে বিভিন্ন তথ‍্য তুলে ধরি। পৃথিবীর সেরা সেরা বিশ্ববিদ‍্যালয়গুলোর চিত্র ব‍্যাখ‍্যা করি। দেশের স্বপ্নবাজ তরুণরা এতে করে কিছুটা হলেও উপকৃত হবে—এটাই লক্ষ‍্য। তারা সচেতন হবে। তাদের লক্ষ‍্য পূরণে এই সচেতনতা সাহায‍্য করবে। উচ্চশিক্ষার জন‍্য একজন তরুণ-তরুণীর প্রস্তুতি নিতে হবে বিশ্ববিদ‍্যালয় ভর্তির প্রথম বর্ষ থেকেই। গবেষক হওয়ার জন‍্য ভালো রেজাল্টের চেয়ে গভীর জ্ঞান রাখা গুরুত্বপূর্ণ। যা পড়ছি, তা ধারণ করছি কি-না, সেটা লক্ষ‍্য রাখতে হবে। তোমরা যখন বিদেশে আসবে, দেখবে তোমার চেয়ে কম নম্বর পাওয়া একজন শিক্ষার্থী তোমার চেয়ে অনেক স্মার্ট। তার উপস্থানা খুব ভালো এবং দৃঢ়। তার আত্মবিশ্বাস বেশি। সে প্রশ্ন করতে পারে প্রচুর। তার চিন্তাশক্তি খুবই প্রখর। নতুন নতুন আইডিয়া বের করতে জানে সে। —এই বিষয়গুলো হলো উন্নত সমাজের একজন মেধাবীর সংজ্ঞা। উন্নত সমাজে পরীক্ষার ফলাফল মুখ‍্য নয়। ফলাফল ভালো করা অবশ‍্যই একটা গুণ এবং ভালো দিক। তবে এটাই শেষ কথা নয়। উচ্চশিক্ষা ও গবেষণার স্বপ্ন যাদের আছে, তাদেরকে অনেক আগ থেকেই তথ‍্য সংগ্রহ করতে হবে অল্প অল্প করে। এর জন‍্য ইন্টারনেট এখন খুবই সহজ একটি মাধ‍্যম। বিদেশের বিশ্ববিদ‍্যালয়গুলোর ওয়েবসাইটে যাও। সেসব প্রতিষ্ঠানের গবেষকদের ওয়েবসাইটে যাও। কী নিয়ে গবেষণা করছে, সেগুলো একটু একটু করে পড়ো। না বুঝলেও পড়ো। না পড়লে তো কোনদিনই বুঝবে না। কোন দেশে গবেষণা করবে সেটার চেয়ে অনেক গুরুত্বপূর্ণ হলো কার অধীন গবেষণা করবে। গবেষকদের গুণগত মানকে গুরুত্ব দাও। একজন বড়ো গবেষক চেনার উপায় হলো, তার পাবলিকেশন সংখ‍্যা দেখা। যতো বেশি ও মানসম্পন্ন পাবলিকেশন, ততোই নামকরা অধ‍্যাপক। কতো ভালো জার্নালে পাবলিশ করছে, সেগুলো দেখো। একজন প্রফেসরের গ্রুপের স্টুডেন্টদের সংখ‍্যা দেখো। যার গ্রুপে স্টুডেন্ট বেশি, তার নামও বেশি। কারণ তার ফান্ডিং বেশি। একজন বড়ো গবেষকের গ্রুপে কাজ করার প্রধাণত শর্ত হলো গবেষণার অভিজ্ঞতা থাকা। সেটা অর্জনের চেষ্টা করতে হবে। অনার্স করেই সারা দুনিয়ায় (মূলত চার বছর স্নাতক বা তিন বছর স্নাতক ও এক-দুই বছর মাস্টার্স) পিএইচডি শুরু করা যায়। তাই সেদিকে লক্ষ‍্য রাখা উচিত। বাংলাদেশের সমাজে তুমি বড়ো না হয়ে পৃথিবীর স্কেলে বড়ো হওয়ার চিন্তা মাথায় রাখতে হবে। দুনিয়াটা এখন একটা মঞ্চ। এখানে বিশ্বমানের হওয়ার চেষ্টা থাকতে হবে। বিশেষ করে, গবেষণার দুনিয়ায় সেটা আরো সত‍্য। তুমি যেখানেই বসে গবেষণা করো না কেন, সারা দুনিয়ার মানুষ সেটা জানতে পারবে, পড়তে পারবে। বন্ধুরা মিলে গ্রুপ করে তথ‍্য সংগ্রহ করতে পারো। এটা খুবই কার্যকর। তথ‍্য সংগ্রহ করে সেইভ করে রাখো, সময় সেইভ করো। নেটে ঘাঁটাঘাঁটি করে বারবার একই তথ‍্য দেখা খুবই সময় সাপেক্ষ! পরীক্ষায় ফলাফল যাই হোক, তারচেয়ে বড়ো কথা পড়াশুনাটা গভীরভাবে উপলব্ধি করতে পারছো কি-না, বুঝতে পারছো কি-না সেটা খেয়াল করতে হবে। অনলাইনে উন্নত বিশ্বের স্কুলগুলোর অনেক ভিডিও পাওয়া যায়। এক্সপেরিমেন্ট সম্পর্কে জানা যায়। শিক্ষকদের লেকচার পাওয়া যায়। প্রেজেন্টেশন স্লাইড পাওয়া যায়। —এগুলো সংগ্রহ করে দেখা যেতে পারে। আবারো বলছি, ইউনিভার্সিটির প্রথম বর্ষ থেকে এগুলোর পেছনে অল্প অল্প সময় দিতে পারাটা ভালো। জিআরই/টোফেল/আইএলটিএস এগুলোর জন‍্য প্রস্তুতি নেয়া উচিত কমপক্ষে তৃতীয় বর্ষ থেকেই। এগুলো আবেদনের জন‍্য দরকার। এসব স্কোরই ভর্তির জন‍্য অনেক সময় যথেস্ট না। তাই ভলিন্টিয়ার ওর্য়াক, প্রজেক্ট ওয়ার্ক, গবেষণার অভিজ্ঞতা—ইত‍্যাদি থাকাটা খুবই সহায়ক। আজাইরা কাজে সময় নষ্ট না করার চেষ্টা করতে হবে। প্রতিটি মুহূর্তই প্রোডাক্টিভ কি-না, সেটা বুঝতে হবে। বড়ো হওয়ার স্বপ্ন দেখাটাই সহজ, সে লক্ষ‍্যে কাজ করাটাই সবচেয়ে কঠিন। বড়ো যদি হতে চাও, তাহলে এই কঠিনেরেই ভালোবাসতে হয়!
করোনা মহামারির এক বছর হলো। অথচ, আমরা আজও একটা ফ্রি, ইজি এক্সেসেবল, রেপিড টেস্টিং মেথোড ডিভেলপ করতে পারলাম না। কী দুঃখজনক! আমরা কী বুঝতে পারছি—কেন এই ভঙ্গুর দশা? যে দেশটার বয়স পঞ্চাশ বছর, সে দেশে পঞ্চাশ জন এক্সপার্ট বায়োকেমিস্ট, মাইক্রোবায়োলজিস্ট, হিউম্যান ভাইরোলজিস্ট কিংবা ইমিউনলজিস্ট নেই। দুনিয়ার চলমান গবেষণার সাথে তাল দিতে পারে এমন পঞ্চাশ জন গবেষক তৈরি করতে পারিনি কিন্তু দেশে শতাধিক পাবলিক-প্রাইভেট বিশ্ববিদ্যালয় আছে, মেডিকেল কলেজ আছে। আমরা ডাক্তার বানিয়েছি, গবেষক তৈরি করিনি। আমরা প্রফেসর পদ নিয়েছি, গবেষণা করিনি। আমরা বিশ্ববিদ্যালয়ের শিক্ষক হয়ে রাজনীতি করেছি, বিজ্ঞান চর্চা করিনি। দেশের বেতন খাড়া রেখে বিদেশে গিয়ে পিএইচডি ডিগ্রি নিয়ে দেশে ফিরে রাজনীতি করেছি কিন্তু গবেষক তৈরিতে মনোযোগ দেইনি। একটা ডিগ্রি নিয়ে বছরের পর বছর গবেষণা থেকে দূরে থেকে নিউরণে ঝং ধরিয়েছি। সাইন্টিফিক কর্মকর্তার পদ দখল করে বছরের পর বছর গবেষণা ছাড়া কাটাচ্ছি! দেশের মানুষের টাকায় বেতন নিচ্ছি! অথচ কথা ছিলো, আজকে এই দুর্যোগে-দুর্দিনে জাতীয় পর্যায় থেকে ডাক আসবে। ন্যাশনাল টাস্কফোর্স হবে। দেশ থেকে পঞ্চাশজন জন লিডিং সাইন্টিস্ট নিয়ে একটা টিম হবে। সেখানে এক্সপার্ট ডাক্তার থাকবে, বায়োকেমিস্ট থাকবে। মাইক্রোবায়োলজিস্ট, ভাইরোলজিস্ট, প্যাথোলজিস্ট, ইমিউনলজিস্ট থাকবে। রাষ্ট্র তাদেরকে অর্থ দিবে। আর তারা জাতির এই দুর্যোগে অল্প সময়ের মধ্যে একটা টেস্টিং মেথোড উপহার দিবে—যেটার একিউরেসি, সেন্সিটিভিটি সবই ঠিক থাকবে। কিন্তু সেটা হয়নি! দেশের বহু মেধাবী লোক বিদেশে কাজ করছে। করোনা বিষয়ক গবেষণার সাথেও সম্পৃক্ত আছে। বিজ্ঞান কিংবা স্বাস্থ্য মন্ত্রণালয় থেকে সেসব মানুষদের সাথে যোগাযোগ করে তাদেরকে দূর থেকে সংযুক্ত-সম্পৃক্ত করা যেতো। —তেমনটা কী হয়েছে? এক বছর হলো, এখনো অক্সিজেনের অভাবে রাস্তায় রোগি মারা যাচ্ছে। গিনিস রেকর্ডের জন‍্য টাকা খরচ করা হলো। কিন্তু দেশের মানুষকে অক্সিজেন সরবরাহের জন‍্য জাতীয়ভাবে একটা কঠোর, কার্যকর পদক্ষেপ আজো হলো না। — আহা, জাতি হিসেবে আমরা কতোটা সৌভাগ‍্যবান!
গুলবার হোসেন টেক্সাসে থাকেন। ঢাকা বিশ্ববিদ‍্যালয়ের প্রাক্তন শিক্ষার্থী। প্রবাসে থাকেন প্রায় ত্রিশ বছর। বিদেশে থেকেও দেশের জন‍্য কাজ করে যাচ্ছেন। নিজের গ্রামে প্রতিষ্ঠা করেছেন এতিম খানা। এতিম স্টুডেন্টদের পড়াশুনায় ভালো করার জন‍্য সাপোর্ট দিচ্ছেন। সাহায‍্য চাইলেন। সামর্থ‍্যমতো তাকে সাহায‍্য করলাম। এতিম শিক্ষার্থীদেরকে থাকা, খাওয়া ও শিক্ষার উপকরণ দিয়ে সাহায‍্য করে তাদের এগিয়ে নেয়ার প্রয়াস। গুলবার ভাইয়ের প্রতিষ্ঠানের জন‍্য আপনাদের কাছে তাই সাহায‍্য চাইছি। দেশের বা প্রবাসের কেউ যদি তার প্রতিষ্ঠানের জন‍্য সাহায‍্য করতে চান, তাহলে সরাসরি উনার সাথে যোগাযোগ করুন। ......
আমেরিকায় প্রায় ছয় লক্ষ মানুষ মারা গেলো। একটা ভাইরাস আমেরিকার অর্থনীতিকে প্রচণ্ডভাবে আঘাত করেছে। সরকার কয়েক ট্রিলিয়ন ডলার শুধু স্টিমিউলাস দিয়েছে। অসংখ‍্য মানুষ চাকরি হারা। অথচ, আজকে আমেরিকায় যদি, ছয়জন মানুষও সন্ত্রাসী হামলায় মারা যেতো, তাহলে সরকার বিলিয়ন ডলার খরচ করে যুদ্ধ বাধিয়ে দিতে দ্বিধা করতো না। —কিংবা বলছি না, সন্ত্রাসী হামলা হলে চুপ করে থাকা উচিত। আমি বলছি, একটা আঘাতকে আমরা সঠিকভাবে যাস্টিফাই না করে, যাচাই না করে বেশিরভাগ ক্ষেত্রেই নিজের ক্ষমতাকে দেখানোর জন‍্য অকারণে যুদ্ধ করি। অথবা যুদ্ধ দীর্ঘ করি। অসংখ‍্য সাধারণ মানুষ মারি। বিশ্বরাজনীতিতে এটা খুবই কমন। শক্তির বড়াইয়ের জন‍্য অসংখ‍্য শিশু, নিরাপরাধ মানুষ মারতে কেউ দ্বিধা করে না। ভারতে অসংখ‍্য মানুষ মারা যাচ্ছে। করোনা ভয়াবহভাবে আঘাত করেছে। বাংলাদেশ-পাকিস্তান সহ, দক্ষিণাঞ্চলের দেশগুলো হুমকিতে। অথচ এই অঞ্চলেই, শুধু সীমান্ত নিয়ে শত সহস্র কোটি টাকা খরচ করা হয়। ভারত-পাকিস্তানে কতো মানুষ খেতে পায় না। কতো মানুষের বিশুদ্ধ পানি নাই। শিক্ষার সুবিধা থেকে বঞ্চিত। অথচ, সীমান্ত নিয়ে যুদ্ধ করে রাষ্ট্রের টাকা শেষ করে দিচ্ছে। বাতাস ভরা অক্সিজেন অথচ আজ দুনিয়াতে অক্সিজেন সিলিন্ডারের জন‍্য কী হাহাকার! যে পরিমান অস্ত্র, গোলাবারুদ, পারমাণবিক বোমা মজুদ করে রাখা হয়েছে, সেগুলো দিয় দুনিয়ার সবাইকে অক্সিজেন সিলিন্ডার যোগান দেয়া যাবে। মানুষ মারার জন‍্য কতো আয়োজন, অথচ মানুষ বাঁচানোর অক্সিজেন নাই। ভাবলেই খুব হাহাকার লাগে। এই মহামারি থেকে বুঝে নেনে, জীবাণুঅস্ত্র কতোটা ভয়াবহ হবে! সারা দুনিয়া থেকে ত্রিশ লাখ মানুষ চলে গেলো। এটা কোথায় গিয়ে ঠেকবে, কেউ জানে না। এরপর আছে অর্থনৈতিক হুমকি। প্রথম আলো বলেছে, বাংলাদেশে নতুন করে আড়াই কোটি মানুষ দরিদ্র হয়েছে। ভাবা যায়! মানুষের পৃথিবীতে আমরা সীমা টেনে, জাতীয়তাবাদের লড়াইয়ে লিপ্ত হয়েছি খুব নোংড়া ভাবে। —এতোটা হিংস্র, এতোট নোংড়া না হলেও হতো। সময় এসেছে, গ্লোবাল হেলথ কেয়ার নিয়ে আরো সিরিয়াস হওয়ার। গ্লোবাল ইউনিটি (বৈশ্বিক একতা) দরকার। মানুষকে শিক্ষার সুযোগের জন্য আরো ব্যায় দরকার। স্বাস্থ‍্যসেবার এক্সেসিবিলিটি নিশ্চিত করা দরকার। মহামারি থেকে যদি বা বিশ্ব নেতৃত্ব কিছুটা উপলব্ধি করে। 
আমার ক্ষমতা থাকলে দেশের কলেজের শিক্ষকদের সবচেয়ে ভালো ট্রেনিং করাতাম। দুই বছর অন্তর অন্তর তাদের উন্নত প্রশিক্ষনের ব‍্যবস্থা করতাম। বিজ্ঞানের শিক্ষকদের গবেষণার সুযোগ দিতাম। আমাদের শিক্ষাব‍্যবস্থায় কলেজ (একাদশ-দ্বাদশ) হলো খুবই গুরুত্বপূর্ণ ধাপ। কলেজের শিক্ষকদের মান উন্নয়ন করা মানে, শত সহস্র শিক্ষার্থীর মান উন্নয়ন। অসংখ‍্য স্টুডেন্টদের মাঝে আধুনিক জ্ঞান-বিজ্ঞান ছড়িয়ে দেয়া। কলেজের শিক্ষকরাই উচ্চশিক্ষায় রাষ্ট্রীয় সুবিধা পায় সবচেয়ে কম। দেশের স্কলারশিপগুলো বেশিরভাগই দেয়া হয় আমলাদের, পুলিশদের, প্রশাসনের কর্মকর্তা ও বিশ্ববিদ‍্যালয়ের শিক্ষকদের। কলেজের শিক্ষকরা সে তুলনায় খুবই কম পায়। আমার সামর্থ‍্য নেই দেশের সব কলেজ শিক্ষকদের উন্নত প্রশিক্ষণের ব‍্যবস্থা করার। কিন্তু আমি হাতগুটিয়ে বসে থাকতে রাজি না। তাই আমার ক্ষুদ্র সামর্থ‍্যে যা করতে পারি তাই করার সিদ্ধান্ত নিলাম। দেশের সেরা কিছু কলেজের কয়েকজন শিক্ষকদের নিয়ে টিম করে একটা কাজ শুরু করলাম। তারা সবাই কেমেস্ট্রির শিক্ষক। তারা শিক্ষকতা করতে গিয়ে যে বিষয়গুলো তাদের কাছে অপরিষ্কার বা অস্পষ্ট মনে হয় সেগুলো নিয়ে আমার সাথে আলোচনা করে। তাদের সাথে মিটিং করে আমি সেই বিষয়গুলোর পরিষ্কার ধারণা দেয়ার চেষ্টা করি। কেমেস্ট্রির আধুনিক গবেষণার ফলাফল দিয়ে সেগুলো ব‍্যাখ‍্যা করার চেষ্টা করি। সেশনগুলোতে অন‍্যান‍্য গবেষকদেরও সম্পৃক্ত করা হবে। আর একটা উদ্দেশ‍্য হলো, দেশের কলেজ শিক্ষকদের সাথে বাংলাদেশী গবেষকদের একটা ব্রিজ তৈরি করা। এটা দরকার! আধুনিক জ্ঞান-বিজ্ঞানের আদান-প্রদানের জন‍্য দরকার। বিষয়টি চলছে চার-পাঁচ মাস হলো। এক বছর না গেলে আউটপুট ঠিক বুঝা যাবে না। স্বপ্ন তো অনেক বড়োই থাকে। কাজ চালিয়ে না গেলে বুঝা যাবে না কতদূর যাওয়া যাবে। তবে আপাতত স্বপ্ন হলো, একটা নিদর্শন তৈরি করা। যাতে অন‍্যান‍্য গবেষকরাও যারা বিদেশে গবেষণা করছে, তারাও এমন চমৎকার বিষয়গুলো শুরু করে। বাংলাদেশের প্রায় কয়েক হাজার গবেষক এখন সারা দুনিয়ায় ছড়িয়ে আছে। যদি মাত্র কয়েকশ গবেষকও কিছুটা সময় দেশের কলেজ শিক্ষকদের দেয়, তাহলে দেশে একটা বিপ্লব তৈরি হবে। দেশের কলেজ শিক্ষকদের আধুনিকায়নে তাদের সামান‍্য সহযোগিতা ও চেষ্টা একটা অভাবনীয় ভূমিকা রাখবে। এই ক্ষুদ্র পদক্ষেপে এগিয়ে আসেন ঢাকা রেসিডেন্সিয়াল মডেল কলেজের কেমেস্ট্রির শিক্ষক প্রফেসর জাহিদুল হক। তার সাথে যুক্ত হয়েছেন সেন্ট জোসেফ, রাজউক উত্তরা মডেল কলেজ, ভিকারুন্নেসা কলেজ, কুমিল্লা ভিক্টোরিয়া কলেজ সহ এমন কিছু প্রতিষ্ঠানের শিক্ষক। প্রফেসর জাহিদ আগা-গোড়া একজন জ্ঞানপিপাসু মানুষ। কোন ইগো নেই। জানার জন‍্য এক অস্থিরতা তার ভিতর কাজ করে। আমি এমন শিক্ষক খুবই কম দেখেছি। বর্তমান টিম পরিচালনায় তিনি গুরুত্বপূর্ণ ভূমিকা রাখছেন। 
—বাংলাদেশ যেদিকে আমেরিকার চেয়ে এগিয়ে— আমার কলিগদের সাথে দুপুরের লাঞ্চের টেবিলে বহু বিষয় নিয়ে আড্ডা হয়। কখনো কখনো বিভিন্ন দেশের আচার-সংস্কৃতি। কখনো কখনো ভাষা ও রাজনীতি। একদিন লাঞ্চে গোটা তিনেক আমেরিকানের সাথে আমি বাংলাদেশি। বাংলাদেশ কোন কোন দিক দিয়ে আমেরিকার চেয়ে এগিয়ে, সে নিয়ে কথা শুরু হলো। প্রথমেই বললাম, বাংলাদেশে গান কিলিং নেই। সন্ত্রাস আছে। সান্ত্রাসী কর্মকাণ্ড আছে। কিন্তু যার তার হাতে বন্দুক নেই। স্কুল-কলেজে কিংবা সুপারমার্টে গিয়ে বিনা কারণে কেউ বন্দুক হাতে মানুষ মেরে ফেলে না। ২০১৭ সালে আমেরিকায় প্রায় চল্লিশ হাজার মৃত্যু হয়েছে বন্দুক-সংক্রান্ত। অর্ধেকের বেশি ছিলো আত্মহত্যা। আমেরিকা সারা দুনিয়ার সন্ত্রাস দমনে ন্যাংটা হয়ে যায় অথচ নিজ দেশের গান শুটিং বন্ধ করতে পারে না।আমেরিকা দুনিয়ার এক পরাক্রমশালী দেশে, যেখানে মাতৃত্বকালীন ছুটি নেই বললেই চলে। বাংলাদেশের মতো এক জনবহুল, উন্নয়নশীল দেশেও একজন মা, সরকারী বা আধাসরকারী চাকুরিজীবী হলে ছয় মাস মাতৃত্বকালীন ছুটি পায়। অথচ আমেরিকায় সেটা ছয় সপ্তাহ থেকে তিন মাস। তাও নির্ভর করে কোম্পানির উপর। হাজার ধরণের মারপ্যাঁচ। ছয় মাস ছুটির কথা শুনে, আমার কলিগরা অবাক হয়ে গেলো।
আমেরিকা হলো ঋণ করে ঘি খাওয়ার দেশ। এইদেশের মানুষ শুধু ঋণ করে। ব্যাংক থেকে সমানে ক্রেডিট নেয়। সেই ক্রেডিট ফেরত দিতে হয়। ক্রেডিট স্কোর বলে একটা বিষয় আছে এই দেশে। যেটার অস্তিত্ব দুনিয়ার বহু দেশে নেই। যে বেশি ঋণ করবে এবং সময়মতো সেটা পরিশোধ করবে তার ক্রডিট স্কোর থাকবে বেশি। ক্রেডিট স্কাের যতো ভালো হবে, বাড়ি গাড়ি পণ্য কিনতে ততই আপনার জন্য সহজ হবে। বিষয়টা একটু ভাবলেই বুঝা যায়, ভালো ক্রেডিট স্কোর মানে হলো আপনি সচ্ছল। ব‍্যাংক শুধু সচ্ছলকেই ঋণ দেয়ার জন্য বসে থাকে। এই দেশের মানুষ ঋণ নিয়ে নিশ্চিন্তে ঘুমায়। ঋণ না দিতে পারলে কোর্টে যায়। মামলা মাথায় নিয়ে বছরের পর বছর কাটায়। আমেরিকার মতো হাইকোর্ট দেখানো রাষ্ট্র দুনিয়াতে আর একটিও নেই। এই দেশে রাস্তায় থুঁতু ফেলেও আইনজীবীর সরনাপন্ন হয় মানুষ। বাংলাদেশের মতো একটা উন্নয়নশীল দেশ বিনামূল্যে শিক্ষা দিতে পারছে, অথচ দুনিয়ার পরাশক্তি সেটা করতে পারছে না। কলিগদের বললাম, সারা দুনিয়ায় যুদ্ধ বাঁধিয়ে তোমাদের সরকার যতো টাকা খরচ করে, সেটা দিয়ে পুরু উত্তর ও দক্ষিণ আমেরিকার মানুষদের জন্য বিনামূল্যে শিক্ষার ব্যবস্থা করা যেতো। (আমেরিকায়ও শিক্ষা ফ্রি; তবে মেইনলি দ্বাদশ শ্রেণী পর্যন্ত)। উচ্চতর গবেষণা যেমন পিএইচডি, পোস্টডক সেসব ক্ষেত্রে আপনাকে টাকা দিতে হয় না। আপনি স্কলারশিপ পেলে উল্টো টাকা পাবেন। 
ইউনিভার্সিটির অনার্স শেষ হলো। চার বছরের কোর্স শেষ করতেই সাড়ে ছয় বছর শেষ। এমনিতেই খুব বিষন্ন ছিলাম। তার উপর কেমেস্ট্রি পড়েছি কিন্তু গবেষণার ছিটে-ফোঁটাও জানি না। মনের ভিতর খুব খচখচ করতো। নিজের কাছেই নিজেকে ছোট লাগতো। বাংলাদেশ বিজ্ঞান ও শিল্প গবেষণা কেন্দ্রের (বিসিএসআইআর) চট্টগ্রাম শাখায় ধন্না দিলাম। পরিচয় হলো সেখানের সাইন্টিফিক অফিসার তৈমুর রেজার সাথে। তিনি কুমিল্লার মানুষ। কুমিল্লা ছেলে বলে পরিচয় দেয়ায় খুব দ্রুত আপন করে নিয়েছিলেন। তাকে আমি স্যার সম্বোধন করতাম। যদিও কোনকালেই আমার শিক্ষক ছিলেন না। লোকটির মন ভালো। দেখা করতে গেলেই কথা শুরু করতেন। আড্ডা প্রিয় ছিলেন খুব। একটার পর একটা সিগারেট টানতেন। মনে হতো খুব নিঃসঙ্গ। আমি ঘন্টার পর ঘন্টা তার অফিসে গিয়ে বসে থাকতাম একটু গবেষণার সুযোগের জন্য। তিনি আমার অদম্য আগ্রহটুকু জানতেন। তবে বেলা শেষে গল্প করেই বিদায় নিতে হতো। শুধু বলতেন, চাইলেই তিনি আমাকে ল্যাবে কাজ করতে দিতে পারেন না। প্রাতিষ্ঠানে প্রশাসনিক জটিলতা আছে! নিয়মতন্ত্র না মেনে তিনি কাউকে কাজের নেশা থেকে কাজের সুযোগ দিতে পারেন না। চট্টগ্রাম বিসিএসআইআর-এ আমি কতোবার গিয়েছি, তা আমি জানি আর জানে খোদা! চট্টগ্রামের আশা ছেড়ে ঢাকা বিসিএসআইআর-এ এলাম। মোকাররম হোসেন ফেলোশিপের জন্য আবেদন করলাম। ফেলোশিপের প্রতি আমার সামান‍্যতম লোভ ছিলো না। আমার শুধু ইচ্ছে ছিলো একটু কাজ করা। কাজ শেখা। যেহেতু সেখানে কারো সাথে আমার পরিচয় নেই, সুতরাং ফেলোশিপ পাওয়ার আশাটা করিনি। এবং পাইনি।কুড়ি বছরের গবেষণা জীবনে তিনি দশটি ভালো মানের পাবলিকেশন না করেও তার চাকুরি বহাল। সোজা সাপটা গিয়ে বললাম, আমি কাজ করতে চাই। গবেষণা শিখতে চাই। আগ্রহ দেখে পছন্দ করলেন। ঘন্টার পর ঘন্টা বসে থাকতাম। চা আসতো। উনাকে ঘিরে তরুণ কর্মকর্তাদের তোষামোদী দেখতাম। উনাদের বিদেশ যাওয়ার পরিকল্পনা শুনতাম! বেলা গড়াতো। বাসায় ফিরতাম। আখরে সেই আঙ্গিনাও ছাড়লাম। গবেষণার জন্য নিশ্চয় আজিজ সুপার মার্কেটে যাওয়ার কথা ছিলো না আমার। যেখানে যাওয়ার সেখানেই গিয়েছিলাম। এভাবে বছর খানেক ঘুর ঘুর করে সময় নষ্ট করার পর দেশে গবেষণা শেখার আশা ছাড়ি। এভাবে হন্নে হয়ে দৌঁড়ানোর পর আমার স্পৃহাটা মরে যেতে পারতো। মটিভেশনটা নষ্ট হয়ে যেতে পারতো। অস্বাভাবিক কিছু ছিলো না। কিন্তু আমি সৌভাগ‍্যবান যে সেটা হয়নি। আমার ভিতর আরো বহুগুণে স্পৃহা বেড়ে যায়। পরে স্টকহোম ইউনিভার্সিটিতে জীবন শুরু করি। সেই থেকে খোদা, পিছু তাকানোর অবসর দেয়নি এখনো। ততদিনে অবশ্য আমি শিখেছিলাম, উত্তম বীজতলায় খারাপ বীজও অঙ্কুরিত হয়, ঊষর বীজতলায় ভালো বীজও নষ্ট হয়। বহু তরুণ-তরুণীদের মধ্যেই এই আগ্রহটুকু আছে। নেশাটুকু আছে। কিন্তু সে আগ্রহকে বাঁচাবে কে? সে নেশাকে কে উদ্ঘাটন করবে? বিশুদ্ধ আগ্রহের নির্মম মৃত্যু হয় সেখানে! একবার ভেবে দেখুন, তরুণদের এই আগ্রহটুকু বাঁচাতে পারলে কী একটা কাণ্ডই না ঘটে যেতে পারে। উন্নত দেশগুলো, তরুণদের মাঝে নেশা তৈরি করে এবং সেই নেশাকে পরিচর্যা করে কাজে লাগায়। এই নেশাগুলোকে বাঁচান! দেশটা ঘুরে যাবে রাতারাতি। তরুণদের আগ্রহগুলো পরিচর্যার ক্ষমতা নেই বলে খুব কষ্ট হয় আমার। আমি শুধু বলে বলে তাদের নেশাটুকু জিইয়ে রাখার চেষ্টা করে যাই। জানি না, এই নিস্ফলা মাঠের কৃষক কতটুকুই বা ফলাতে পারবে! 
“যে মাস্ক দিয়ে ভাইরাস রোধ করবে, সে মাস্কেই ভাইরাস”
১৩৪৫ সালে মরোক্কোর পরিব্রাজক ইবনে বতুতা বাংলায় (বর্তমান বাংলাদেশে) এসেছিলেন। সাতশ বছর আগের কথা! তার ভ্রমণগ্রন্থে (রিহলা) সে কথা লেখা আছে। তার সে বই পৃথিবীর বহু ভাষায় অনুবাদ করা হয়েছে। বতুতার ভ্রমণগ্রন্থে চট্টগ্রাম, সোনার গাঁ ও কামরূপের (বর্তমান সিলেট) কথা উল্লেখ করা আছে। বতুতার বাংলায় আসার প্রধাণ কারণ কি বলতে পারেন? ……… আমার সংগ্রহে আছে টিম মেকন্টিশের ইংরেজি অনুবাদটি।
মানুষ যতো পড়ে ততোই উপলব্ধি করে, সে কিছুই জানে না। এই উপলব্ধি যখন কারো ভিতর প্রচণ্ড নাড়া দেয়, প্রতিনিয়ত বিব্রত করে, তখন সে শুধু জানার চেষ্টাই করে। নতুন কিছু জানতে পারা একটা আনন্দে পরিণত হয়। আর এই চেষ্টা তাকে একদিন সত‍্যিকারের জ্ঞানীতে পরিণত করে। তার অজান্তেই। বিশ্ব বই দিবসে এটাই আমার বড়ো উপলব্ধি। .....
এই করোনার মহামারিতে বাংলাদেশের সবচেয়ে ভালো খবরটা কি ছিলো জানেন? —দেশে স্মরণ কালের সবচেয়ে বেশি রেমিট‍্যান্স এসেছে। দেশের রিজার্ভ মুদ্রার পরিমাণ বেড়েছে। এর অন‍্যতম কারণ হলো, দেশে যখন পরিবার পরিজন খাদ‍্য-চিকিৎসা নিয়ে হিমশিম খাচ্ছে, পরিবারের প্রবাসী সদস‍্যটি তখন বেশি করে টাকা পাঠিয়েছে। দেশের অর্থনৈতিক যে ভিতটা, সেটার অন‍্যতম শক্তি এই রেমিট‍্যান্স। প্রবাসী একটা লোকের উপার্জনে গড়ে চার-পাঁচজন সদস‍্য খেয়ে পড়ে বাঁচে। প্রবাসীরা বিভিন্ন অরাজনৈতিক, অলাভজনক সেচ্ছাসেবী সংগঠণের মাধ‍্যমে দরিদ্র অসহায়দের সাহায‍্য করছে। প্রবাসীদের আয়ে ও সাহায‍্যে দেশের বহু স্কুল, মাদ্রাসা, চিকিৎসাকেন্দ্র, মন্দির-মসজিদ চলছে। বাংলাদেশে, এই প্রবাসীদের ইমপ‍্যাক্ট যে কতো গভীর এবং অভাবনীয়, সেটা বুঝতে শুধু নিজের পরিবার কিংবা আশ-পাশের পরিবারের দিকে তাকালেই বুঝবেন। বাংলাদেশের প্রায় অর্ধেক জনগোষ্ঠি প্রত‍্যক্ষ-পরোক্ষভাবে প্রবাসী আয়ে টিকে আছে। অথচ প্রবাসীরা এখনো বহুভাবে হয়রানির শিকার হয়। প্রবাসীদের আমরা হেয় করি অপ্রয়োজনে। বিদেশের দূতাবাসগুলো এখনো তেমন প্রবাসীবান্ধব হয়ে উঠেনি। মধ‍্যপ্রাচ‍্য থেকে যে লোকটা চামড়া পুড়িয়ে দেশে ফিরেছে, যার মুখে হয়তো নাগরিক প্রমিত ভাষা নেই, পড়নে অভিজাত পোশাক নেই—সেই লোকটাই বছরের পর বছর একটা পরিবারকে দেখভাল করেছে। তার টাকায় পরিবার খেয়েছে-পড়েছে। সন্তানরা ইউনিভার্সিটিতে পড়ছে। যদি এই লোকটা না থাকতো, তাহলে বাংলাদেশের মতো রাষ্ট্রে ঐ পরিবার রাস্তায় থালা নিয়ে নেমে ভিক্ষা করতে হতো। মধ‍্যপ্রাচ‍্য থেকে সবচেয়ে বেশি রেমিট‍্যান্স কামিয়ে নেয় ভারত। ভারতের ‍জনশক্তি প্রকল্পগুলো অনুসরণ করলেও হয়তো আমরা আরো টাকা নিয়ে আসতে পারতাম। আমি গ্রামে বড়ো হয়েছি। গ্রামে পড়াশুনা করেছি। প্রবাসীদের ইম‍প‍্যাক্ট কতোটা অভাবনীয়, সেটা গ্রামে না গেলে বুঝা অসম্ভব। সেখানে হয়তো সামাজিক অন‍্যান‍্য কেইয়স তৈরি হয়েছে, কিন্তু অর্থনৈতিক যে মুক্তি, সেটার ভিত হলো এই প্রবাসীদের ঘাম। দেশে অনেক শক্তিশালী ইন্সটিটিউট খুলে আমরা আরো দক্ষ জনশক্তি তৈরি করতে পারতাম। বিদেশে যাওয়ার জন‍্য ঋণ দিতে পারতাম। সেরকম কার্যকর ও বৃহৎ পরিসরে কিছুই হয়নি। দেশের একজন ব‍্যাংক কর্মকর্তাই (পি কে হালদার) নাকি দশ হাজার কোটি টাকা নিয়ে পালিয়ে গেছে। অথচ, সে দেশে কতো সহস্র যুবক গ্রামে বেকার ঘুরে বেড়ায়। ইয়াবা সেবন করে। দশ হাজার কোটি টাকা দিয়ে তিন-চার লক্ষ তরুণকে ট্রেইনিং দেয়া যায়। আমরা কি বুঝি, বাংলাদেশের মতো একটা জনবহুল ও পরিবেশ হুমকির দেশ থেকে, মানুষদেরকে বিদেশে পাঠানো ছাড়া কোন গতি নেই। আমরা একটা অকৃতজ্ঞ জাতি। প্রবাসীদেরকে যথপোযুক্ত সম্মান দেইনি। প্রবাসীরা আজো বিদেশে বসে নির্ঝঞ্জাটভাবে ভোট দিতে পারে না। প্রবাসীরা আজো র‍্যাপিড সেবা পায় না। প্রবাসে বসে দেশ নিয়ে কথা বললেও, জেলে যেতে হয়। যে দেশের কোট-টাই পড়া লোকগুলো প্রকাশ‍্যে দেশটাকে লুট করে খালি করে দিচ্ছে, সে দেশেই প্রবাসীদের করা হয় অবহেলা। অথচ, প্রবাসীরা হলো আমাদের দেশের দুধেল গাভীর মতো। আমরা দুধেল গাভীকে লাথি মেরে, গরু চোরকে সম্মান করি! অকৃতজ্ঞ ও ভাগ‍্যহত‍্যাকরীদের জন‍্য খোদা সকল পথ বন্ধ করে রাখে। —আমরা তা ভুলে যাই।
আমার যদি আলাদিনের চেরাগ থাকতো, তাহলে দৈত‍্যকে ডেকে এনে বসাতাম। হুকুম দিতাম—আমার দেশের ইউনিভার্সিটিতে যেসব ছেলে-মেয়েগুলো দলকানা রাজনীতি করে, তাদেরকে দুনিয়ার ভালো কিছু ইউনিভার্সিটি ক‍্যাম্পাসে ঘুরিয়ে নেয়ার বন্দোবস্ত করো। হুকুম মতো দৈত‍্য সে ব‍্যবস্থা করতো। ছেলে-মেয়েগুলো গিয়ে দেখতো, তাদের বয়সী তরুণরা কী করে জগৎ পাল্টে দেয়া চিন্তা করছে। তারা গিয়ে দেখতো, তেইশ-চব্বিশের ছেলে-মেয়েরা পিএইচডি করছে। দেখতো, কুড়ি-বাইশের তরুণরা কী করে আত্মমর্যাদা ও আত্মনির্ভরশীলতা নিয়ে বেঁচে আছে। দেখতো, কী করে তাদের বয়সী তরুণরা নোংরামি না করে স্বপ্ন জয়ের নেশায় দিন-রাত ছুটছে। এইগুলো দেখে, সেই তরুণদের ভিতর আত্মপোলব্ধি হতো। তারা অনুতপ্ত হতো। যুগপৎ উজ্জীবিত হতো। আমি নিশ্চিত, দেশে ফিরে গিয়ে, তাদের নব্বইভাগ এই পশ্চাৎদেশলেহী রাজনীতি ছেড়ে নিজের স্বপ্নকে জাগ্রত করার জন‍্য সংগ্রাম করতো। কিন্তু হায়, আমার সে চেরাগ নেই! আমার সে সামর্থ‍্য নেই! আমি তাই সামান‍্য লিখে, তাদের সামনে দুনিয়ার সুন্দরতম সত‍্য চিত্রটি তুলে ধরার চেষ্টা করি। দুনিয়ার বহু ইউনিভার্সিটির চিত্রগুলোকে শব্দে বয়ান করি। তারপরও যখন দেখি, একটি সম্ভাবনাময়ী তরুণ, নেতার লেজ ধরে বসে আসে, নেতার পূজা করে ক্ষুদ্র জগৎ নিয়ে সন্তুষ্ট থাকছে—তখন আমার খুব কষ্ট হয়। সে তার জীবন থেকে কতো কী হারাচ্ছে—সে ভেবে দুঃখ বোধ করি। বিচলিত হই! আমার দেশের বিশ্ববিদ‍্যালয়ে যে রাজনীতি, সেটার সহজ বাংলা হলো গুণ্ডামি আর পাণ্ডামি। সে রাজনীতিতে মিথ‍্যে গল্প, মিথ‍্যে বুলি আর মিথ‍্যে আবেগ ছাড়া কিছু নেই। মিথ‍্যে দেশপ্রেম ছাড়া কিছু নেই। ধস্তা-ধস্তি, মারামারি, মাস্তানি ছাড়া কদাচিৎ ভালো কিছু হয়। একটা যুবক, যে নিরন্তর তার স্বপ্ন দেখবে, যে ন‍্যায়-নীতির সাথে আত্মনির্ভরশীল হবে, দেশের ক্ষতি করবে না, পরিবারের জন‍্য বোঝা না হয়ে অবলম্বন হবে—সেই কী দেশপ্রেমিক নয়? সেই কী দেশের কারিগর নয়? আর যে সত‍্যিকারের রাজনীতি করবে, সে তো নেতার দাস না হয়ে, রাজ‍্যের দাস হবে। নিজের শাণিত মেধা ও দর্শনের দাস হয়ে, সমাজকে আলোকিত করবে। আমাদের ছাত্ররাজনীতি ছেলে-মেয়েদের কী শেখায়? —নেতার মুখের বুলি শেখায়। —নেতার সামনে সত‍্যকে লুকাতে শেখায়। —নেতার পদলেহন করে পদলোভী হতে শেখায়। —নেতার সামান‍্য দয়া-দাক্ষিণ‍্য নিয়ে একটা চাকুরি পেতে শেখায়। —গাড়ি ভাঙ্গতে শেখায়। —চাঁদাবাজ হতে শেখায়। —নেতার খুদ খুঁটে খুঁটে খেয়ে পাতিনেতা হতে শেখায়। —নেতার পেশীর বলে পুতুলনাচ দিতে শেখায়। যে দেশের বিশ্ববিদ‍্যালয়ের যুবকরা এমন হীনকর কাজে ব‍্যস্ত থাকে, সে দেশ হলো দুর্ভাগা জননী। যে দেশের বিশ্ববিদ‍্যালয়ের তরুণরা এমন মেরুদণ্ডহীন পোষ‍্য তোতাপাখি হয়ে যায়, সে দেশ বড়ো অভাগিনী! আমি জানি, আমাদের দেশ তাঁর তরুণদের ভালো শিক্ষক দিতে পারে না, ভালো আবাস দিতে পারে না, ভালো পাঠ দিতে পারে না, ভালো উপলব্ধিটুকুও তাই জন্মায় না। কিন্তু এটা যে একুশ শতক! তাদের কী নিজেদের উপলব্ধি জন্মায় না? তারা কী জানে না, তাদের দিকে তাকিয়ে আছে তাদের বাবা। মমতাময়ী মা। স্নেহের ভাই-বোন। তাদের সাফল‍্যের দিকে তাকিয়ে আছে পরিবার। অন্তরে বাহিরে দাসত্ব গ্রহণ করে রাজা হওয়ার চেয়ে, মুক্ত স্বাধীন চিন্তা-চেতনার ক্ষুদ্রতম ফড়িং হয়ে বেঁচে থাকা উত্তম—এই বোধটুকু কী তাদের জাগে না? আহা, আমার যদি আলাদিনের চেরাগ থাকতো, আমি তাদেরকে পৃথিবীর সুন্দরতম বিদ‍্যাপীঠের আলোকভুবনে এনে তাদের আত্মপোলব্ধির একটা বন্দোবস্ত করতাম! —কিন্তু এই অক্ষমতার জন‍্য, আমি অসহায় বোধ করি! ……….
কেউ কেউ শুধুই পড়ে। কেউ কেউ পড়ে ও ভাবে। কেউ কেউ পড়ে, ভাবে ও সৃষ্টি করে। যারা শুধু পড়ে, তারা শিক্ষিত। যারা পড়ে ও ভাবে, তারা জ্ঞানী। যারা পড়ে, ভাবে ও সৃষ্টি করে, তারা হয় কালোত্তীর্ণ। যারা পড়েও না, ভাবেও না, তারাই অজ্ঞ! ............
হন্নে হয়ে টিউশনি খুঁজছি। কিছুতেই পাচ্ছি না। চট্টগ্রাম শহরে নতুন এসেছি। নেই আত্মীয়। নেই বন্ধু-বান্ধব! শেষমেষ মিডিয়ার দ্বারস্থ হলাম। আগাম নয়শ টাকা দিলাম। কিছুদিন পর খবর এলো। একটা স্টুডেন্ট পড়াতে হবে। উচ্চমাধ‍্যমিক রসায়ন। চট্টগ্রামে আমার প্রথম টিউশনি। ধুক-ধুক করছে বুক! টিউশনির বাসায় ঢুকতেই একটা কুকুর ঘেউ ঘেউ করে উঠতো। আমি ভয় পেতাম। খুব বিরক্ত হতাম। প্রথম তিনদিন, স্টুডেন্টের মা দাঁড়িয়ে ছিলেন পাশে। গার্ডিয়ানের সামনে স্টুডেন্ট পড়ানোর মতো একটা বিভৎস ভয়ংকর অভিজ্ঞতা, পৃথিবীতে কিছু নেই! টিউশনি ধরে রাখার জন‍্য তিনদিনের পরিবর্তে চারদিন পড়াচ্ছি। গোল্ডলিফ ছেড়ে সেনরগোল্ড ধরেছিলাম অর্থাভাবে। টিউশনি চলে যাওয়া মানে চোখে-মুখে অন্ধকার নেমে আসা। অর্থকষ্টের অন্ধকারের সাথে মহাবিশ্বের কোন অন্ধকারই তুল‍্য নয়। ব্ল‍্যাকহোলও তুচ্ছ! দেখতে দেখতে মাস চলে গেছে। টাকা দেয়ার নাম গন্ধ নাই! এদিকে সুলতানের দোকানে বকেয়া পড়ে গেছে অনেক। লজ্জায় টিউশনিতে টাকা চাইতে পারছি না। খুব খচখচানি নিয়ে প্রতিদিন পড়াতে যাই। কিছু মানুষকে খোদা অসম্ভব আত্মসম্মানবোধ দিয়ে সৃষ্টি করেন। তারা বিপদে নিজের রক্ত বিক্রি করবে, কিন্তু প্রাপ‍্যটুকু চাইতে পারবে না। আমি মুখ খুলে টাকার কথা বলতে পারছি না। কী যন্ত্রণাময় সময়! এভাবে দুই মাস কেটে গেলো। অসহনীয় হয়ে উঠছে সব। প্রতিদিন বাসা থেকে প্র্যাকটিস করে যাই। শেষপর্যন্ত বলতে পারি না। জীবনের ফাপড় ভয়ঙ্কর! যে খায় সে বুঝে। শেষপর্যন্ত বললাম। কত ঘুরিয়ে, ইনিয়ে-বিনিয়ে। মিথ্যে সাজিয়ে। —স্টুডেন্টকে বললাম, তোমার আম্মুকে বলবে, আমি বাড়ি যাব। পরদিন গৃহকর্ত্রী এলেন। একটি খাম ধরিয়ে দিলেন। সারা পথ ভাবলাম, দুই মাসের বেতেন একসাথে—তিন হাজার টাকা! আহা, কী আনন্দ, আকাশে বাতাসে। পথ যেন ফুরায় না। বাসায় আসতে আসতে কত কিছু কেনার পরিকল্পনা! বাসায় ঢোকার ধৈর্য্য সইলো না। সিঁড়িতেই খাম খুললাম। পাতলা পাতলা মনে হলো। ভিতরটা নাড়া দিয়ে উঠলো। গুনে দেখি পনেরশ টাকা। এক মাসের বেতন মাত্র! —দুই মাসকে ওরা ভাবলো মাত্র এক মাস? পনেরটি একশ টাকার নোট। কয়েকটি নোট ছিল ছেঁড়া-ফাঁটা, অচল! অভাগা যেদিকে যায়, সেদিকে সাগরও শুকায়। কষ্টটা ডায়রির পাতায় শব্দে শব্দে বুনে রেখেছিলাম। তাই করতাম সবসময়। আর দুমড়ে-মুচড়ে গেলে, বিড়বিড় করতাম—এখনি অন্ধ, বন্ধ করো না পাখা। অফিসে বসে যখন কফি খাই, মাঝে মাঝে তখন সেসব সময়গুলোর কথা মনে পড়ে। কষ্টগুলোর কথা ভেবে অদ্ভুত অনুভূতি হয়। অফিসে বসে কফি খাওয়ার সময়টুকুর জন‍্য এখন যে বেতন পাই, সেটা সে সময়ের সারা মাসের বেতনের কয়েকগুণ। সৃষ্টিকর্তাই বলেছেন—ধ‍ৈর্য‍্যশীল হও! আমি স্বপ্ন বুকে চেপে ধৈর্যশীল হয়েছিলাম!
মারসিন ক‍্যালেক ছিলো আমার সিনিয়র কলিগ। ওর যখন পিএইচডি শেষ, আমি তখন শুরু করেছিলাম। পোলান্ডের ছেলে। আন্তর্জাতিক ক‍েমেস্ট্রি অলিম্পিয়াডে স্বর্ণপদক জয়ী। একটা পিএইচডি কোর্সে, প্রফেসর ফাহমি হিমুর ক্লাসে, মারিসন ক‍্যালেক প্রচণ্ড তর্কে জড়িয়ে যায়। পাঠের একটা বিষয় নিয়ে। তর্ক, পাল্টা তর্ক চলে। তার কিছুদিন পর দেখি, মারসিন ক‍্যালেক সেই প্রফেসরের গ্রুপে পোস্টডক হিসেবে জয়েন করছে। করোনা শুরু হওয়ার আগে, একদিন গ্রুপ মিটিং চলছে। আমার এক সিনিয়র কলিগ আমার প্রেজেন্টেশনের সময় ডিফেন্ড করার চেষ্টা করে। আমি ছাড় না দিয়ে ডিফেন্ড করতেই থাকি। পরিবেশ উত্তাপ ছড়ায়। আমার বস (ভাইস প্রেসিডেন্ট) আমাকে ডেকে নিয়ে জিজ্ঞেস করে, আমার সাথে সেই কলিগের কোন দ্বন্দ্ব আছে নাকি। আমি বলেছি, না। আমি তো আমার কাজকে ডিফেন্ড করেছি মাত্র। ব‍্যক্তিগত কোন সমস‍্যা নেই। তার কিছুদিন পর (গত বছরের মার্চে) আমাকে সিনিয়র সাইন্টিস্ট হিসেবে প্রমোশন দেয়া হয় ইউথ এন ইন্টারনাল এওয়ার্ড! (আমি যেহেতু বাঙালী সংস্কৃতি থেকে এসেছি, আমি অবশ‍্য একটু চিন্তায় ছিলাম যে এই ঘটনা কোন ইমপ‍্যাক্ট ফেলবে কিনা)। …… এই রকম বহু তর্ক, বহু বিষয়ে দ্বিমত দেখেছি। করেছি। কিন্তু কখনো এগুলোকে ব‍্যাক্তিগত ক্রোধ, ঘৃণার পর্যায়ে নিতে দেখিনি। নিজেও নেইনি। আর যেহেতু, বিজ্ঞান গবেষণা করি, সেহেতু এই ফিল্ডে এটা আরো বেশি প্রয়োজন। দ্বিমত না থাকলে কোন সৃষ্টি হয় না। দ্বিধা না থাকলে সৃষ্টিশীল হওয়া যায় না। কিন্তু আমাদের অসংখ‍্য মানুষ, দ্বিমত পোষণ না করে সরাসরি এসে অশ্রাব‍্য ভাষায় মন্তব‍্য করা শুরু করবে। আপনাকে ব‍্যক্তিগতভাবে আক্রমন করবে। বিষয়ের প্রসঙ্গে না থেকে অবান্তর বিষয় নিয়ে প‍্যাঁচাল শুরু করবে। আমরা সামান‍্য একটা যৌক্তিক তর্ক থেকে মানুষের কুৎসা রটানো শুরু করি। খুবই তুচ্ছ একটা বিষয়কে কেন্দ্র করে দূরত্ব তৈরি করি। অনেক যৌক্তিক বিষয় অনেক সময় লিখিনা বা এড়িয়ে যাই শুধু এইসব ব‍্যক্তিগত আক্রমনের ভয়ে।
ফ্রাসেরের সাথে আমি কথা বলবো এবং ইন্টারভিউর জন‍্য আলোচনা করবো, এই লক্ষ‍্যে আমিও এক্সপোজিশনের গেইটের দিকে ছুটলাম। মূল এন্ট্রেসের কাছে যেতেই দেখি তিনিও সেখান দিয়ে ভিতরে চলে যাচ্ছিলেন। ঘড়ির দিকে হয়তো তার নজর ছিলো না। ঠিক তখনই সিকিউরিটির লোকটা তাকে আটকে দিলো। এক্সপোজিশন শুরু হবে সকাল দশটায়। তখনও পাঁচ-সাত মিনিট বাকী। সিকিউরিটির লোক তো আর জানে না, সে কি নোবেল বিজয়ী নাকি অন‍্যকিছু। আর প্রফেসর ফ্রাসেরও নিশ্চয় সিকিউরিটির কাছে বলতে যাবে না—তুই জানিস, আমি কে? আমাদের দেশের মতো ক্ষমতার প্রর্দশন দুনিয়ার কোথাও নেই! রাস্তা-ঘাট, অফিস আদালত এমনকি শ্বশুড় বাড়িতেও পদ-পদবীর প্রদর্শন, পদের নাম বেচে খাওয়ার প্রবণতা, পৃথিবীর আর কোথাও দেখবেন না। ২০১৮ সালে যখন বাংলাদেশে গিয়েছি, ঢাকার রাস্তায় দেখেছি, ওয়ার্ড পর্যায়ের নেতার পরিচয় দিয়ে গাড়িতে স্টিকার লাগানো। আমি অবাক হলাম, এই সংস্কৃতি কবে থেকে চালু হলো! ওয়ার্ডের নেতাও গাড়িতে স্টিকার লাগিয়ে ঘুরে? গ্রামের যে ছেলেটা নকল করে মেট্রিক পাশ করতে পারেনি, আমি তাকে দেখেছি নেতা হয়ে যেতে। গ্রামের বিচার-আচার ঠিক করতে। গ্রামের স্কুল কমিটি চালাতে। মধ‍্যপ্রাচ‍্য থেকে কিছু টাকা কামাই করে এসে, স্থানীয় রাজনীতির সাথে জড়িত হয়ে নেতা হয়েছে। সেই নেতা কথায় কথায় বলে—তুই চিনস, আমি কে? —এই হলো আমাদের সমাজের প্রকৃত চিত্র! বিদেশে আপনি মুদির দোকানদার হলেও যা, হার্ভাডের প্রফেসর হলেও তা। অনেক বড়ো ডাক্তার হলেও যা, হাসপাতালের ওয়ার্ড বয় হলেও তাই। এখানে কেউ কারো সাথে ক্ষমতা প্রর্দশন করতে যায় না। বরং এটা যে করতে যায়, তাকে সবাই স্টুপিড মনে করে! আপনি কারো কাছ থেকে পাত্তা আশা করার দরকার নেই। কাউকে আপনার পাত্তা দেয়ারও দরকার নেই। —এই হলো সংস্কৃতি। যার যখন যে কাজ, যে দায়িত্ব, সে সেটা করে যাবে নিয়ম মাফিক। আলগা ভাব বা আলগা পাত্তার আশা করার প্রবণতাটাই এখানে গড়ে উঠেনি। আর আমার যে বন্ধু বুয়েটে পড়তো, সে পরিচয় দিতে গিয়ে তার নাম বলার আগে বলতো, বুয়েটে পড়ে। সেই রকমের বহু ছেলে-পেলে দেখেছি, বিদেশে এসে বিড়াল হয়ে যেতে। কারণ, সেসব আলগা ভাব তো নেয়ার আর সুযোগ থাকে না। বিদেশে আমার সাথে এক সচিবালয়ের কর্মকর্তার পরিচয় হয়েছিলো। ঘনিষ্ঠতার এক পর্যায়ে বললেন, আসলে বিদেশে শান্তি নাই। জানতে চাইলাম কেন। বললো, দেশে কতো আরামে থাকি। সরকারী কর্মচারী থাকে। ড্রাইভার থাকে। যেখানে যাই সেখানেই সবাই একটা সমীহ করে। বিদেশে তো কেউ কাউরে কেয়ার করে না। মনে মনে বললাম, বৃটিশরা একসময় বাঙালীর সাথে যা করেছিলো, আপনারা মূলত এখন স্বজাতির সাথে তাই করছেন। দায়িত্ব নিয়ে মাথ‍া ব‍্যাথা নেই কিন্তু পদ-পদবি বেচা-কেনায় কোথায় কমতি হলো, সে নিয়ে একেবারে ষোল আনা হিসাব! পদ-পদবী যে একটা দায়িত্ব, একটা কর্তব‍্য সেটা আমারা বুঝি না। উপলব্ধি করি না। আমাদের কথা হলো পদ-পদবীর টিকেট নিয়ে ক্ষমতার প্রদর্শন করে বেড়াও। রাষ্ট্রের আগা থেকে গোড়া পর্যন্ত এই চর্চা। দায়িত্ব পালনের বেলায় মুলোটা হলেও, ক্ষমতা প্রদর্শনের বেলায় একেবারে ওস্তাদ। এবং এইটা হলো একটা কেইয়টিক সোসাইটির অন‍্যতম প‍্যারামিটার। যেখানে সকল ব‍্যবস্থাপনা খুব নাজুক থাকে। সহজেই ভেঙ্গে পড়ে।—এ ফ্রেজাইল ম‍্যানেজম‍্যান্ট! এই ধরণের ফ্রেজাইল ম‍্যানেজম‍্যান্ট তৈরি হয় বহু কারণে। অন‍্যতম কারণ হলো, রাজনীতি যখন তার স্বার্থে সবচেয়ে নিকৃষ্টতম মানুষটিকেও কাছে টানে, তখন সেটা হয়। রাজনীতি যখন নিজের স্বার্থে রাষ্ট্রের সকল প্রতিষ্ঠানকে ন‍্যাংটা ভাবে ব‍্যবহার করে তখন সেটা হয়। স্বতন্ত্র প্রতিষ্ঠান বলে কিছুই গড়ে উঠে না। প্রেসিডেন্ট ডনাল্ড ট্রাম্পকে পর্যন্ত আমেরিকার পুলিশ প্রধান বলতে পেরেছিলো, চুপ থাকার জন‍্য। অপ্রয়োজনীয় কথা না বলার জন‍্য। কারণ, এখানে প্রতিষ্ঠানগুলো স্বতন্ত্রভাবে গড়ে উঠেছে। এটা হলো মৌলিক ভিত্তি। দেশের অন‍্যান‍্য বহু সমস‍্যা থাকলেও, এই মৌলিক বিষয়গুলোকে আগে দাঁড়া করাতে হয়। ব‍্যবস্থাপনা যদি সিস্টেমেটিক এবং স্বতন্ত্র-স্বাধীনভাবে গড়ে না উঠে, পদ-পদবির চেয়ে দায়িত্ববোধের চর্চা যদি বড়ো না হয়, তাহলে শুধু কামড়া-কামড়িই থাকে। পারস্পরিক রেস্পেক্ট কখনো গড়ে উঠে না। সমাজটা হয়ে যায় পদ-পদবী বেচা কেনার হাট। ……………........
যে সমাজের সর্বস্তরে ক্ষমতার অপব্যবহার হয়, সেখানে মানুষের জীবন জিয়ে না। জীবনানন্দ থাকে না। মানুষ একটা দমবন্ধ হওয়া পরিবেশে জীবনকে কোনরকম বাঁচিয়ে রাখে। পালাও পালাও একটা ধ্বনি সর্বত্র শুনতে পাওয়া যায়। মানুষের বুকে কান পাতলেই শুধু অভিশাপ অভিসম্পাতের প্রলাপ শোনা যায়! —আহা! 
রমাজানের ইফতার সংস্কৃতিটা সুন্দর। ভাতৃত্বের। সৌহার্দ‍্যের। ইফতার শেয়ার করতে কেউ কার্পন্য করে না। ধনী-গরিব ভেদে অন‍্যকে ইফতার করায়। ইফতার পাঠানো হয়। কতো কতো ইফতার পার্টি থাকে। এভাবে যদি মানুষ তাদের অর্থ, ভালোবাসা, শক্তি ও খাবার বছরের অন‍্যসময় শেয়ার করতো, উদারভাবে বিলিয়ে দিতো—তাহলে কেমন হতো ভেবে দেখুন! 
আমেরিকার উন্নতির পেছনে একটা বড়ো অবদান রাখে বিদেশি তরুণরা। আমেরিকার বড়ো বড়ো বিশ্ববিদ‍্যালয়গুলোতে ভারতীয়, চাইনিজ, কোরিয়ান, ল‍্যাটিন আমেরিকার ছেলে-মেয়েদের জয়জয়কার। ভারতের ছাকা-ছাকা মেধাগুলো আমেরিকায় কাজ করে। চীনের সবচেয়ে ট‍্যালেন্টেড স্টুডেন্টগুলো আমেরিকা-কানাডা কিংবা ইউরোপের ল‍্যাবরেটরিগুলোতে কাজ করে। শুধু ভারত-চীনের দশ লক্ষের বেশি স্টুডেন্ট আছে আমেরিকায়। এই ব্রিলিয়ান্ট স্টুডেন্টগুলো যখন দিন-রাত শ্রম দেয়ে, সেটা শেষ পর্যন্ত আমেরিকারই লাভ হয়। তাদের গবেষণা সংস্কৃতি সমৃদ্ধ হয়। তাদের উদ্ভাবন সংস্কৃতি শক্তিশালী হয়। অর্থনীতিতে একটা বড়ো প্রভাব পড়ে। আমাদের দেশটা যদি বৈশ্বিক চ‍্যালেঞ্জ নিতে চায়, যদি অপ্রতিরোধ‍্য হতে চায়, তাহলে বিশ্ববিদ‍্যালয়ের ক‍্যাম্পাসগুলোকে আরো আন্তর্জাতিক করতে হবে। দেশের পাবলিক-প্রাইভেট স্কুলের ক‍্যাম্পাসগুলোতে ভারত, চীন, শ্রীলংকা, নেপাল, ভূটান, মালদ্বীপ, মিয়ানমার সহ বহু দেশের স্টুডেন্টদের আগমনের উপযোগী করতে হবে। সারা দুনিয়ার শিক্ষার পরিবেশটাই এখন আন্তর্জাতিক। শিক্ষাঙ্গনে যখন অন‍্যদেশের স্টুডেন্টদের স্বাগত জানানো হবে, তাতে দেশের শিক্ষা-গবেষণা ও উদ্ভাবনের সংস্কৃতিতে অনেক বড়ো প্রভাব পড়বে। দেশেরই লাভ হবে। আমরা বিদেশ থেকে মেধাবী স্টুডেন্ট আনবো। মেধাবী শিক্ষক আনবো। আমাদের তরুণদের মধ‍্যপ্রাচ‍্য ও ইউরোপে শ্রমিক হিসেবে পাঠিয়ে যদি কর্পরোট জবের জন‍্য ভারত-শ্রীলংকা থেকে লোক এনে দেশ ভর্তি করি, তাহলে ভবিষ‍্যত অন্ধকার! বিদেশি মেধাবী স্টুডেন্টদেরকে স্বাগত জানালে, তাদের সংস্পর্শে দেশের বহু তরুণ সৃষ্টিশীল হয়ে উঠবে। বহু তরুণের ভাবনার জগৎ পরিবর্তিত হবে। বিদেশ থেকে নিয়মিত গবেষকদের এনে সেমিনার করতে হবে। তারা এসে তরুণদের ভাবনার জগতে স্ফূরণ ঘটাবে। গিনিস রের্কডের পেছনে একশো কোটি টাকা খরচ করে কোন লাভ নেই। এগুলো দুনিয়ার কেউ মনে রাখে না। কেয়ার করে না। ভারতের যে কয়েক শত গিনিস রেকর্ড আছে, সেগুলোর একটাও কী আপনার জানা আছে? —নাই। কিন্তু ভারত যে চন্দ্রাভিযান করেছে, সেটা সারা দুনিয়ার মানুষ জেনেছে। ক‍্যাম্পাসগুলোকে আন্তর্জাতিক করার প্রধাণতম শর্ত হলো, ক‍্যাম্পাসে স্থিতিশীলতা। সেশন-জট মুক্ত ক‍্যাম্পাস। উন্নত মানের গবেষণার সূচনা। বিশ্ববিদ‍্যালয়ের জন‍্য বাজেট বৃদ্ধি। বিশ্ববিদ‍্যালয়ের পাঠ-পরিক্রমা আন্তর্জাতিক মানের করা। দেশের শিক্ষকদের পাশাপাশি বিদেশের শিক্ষক-গবেষকদেরও খণ্ডকালীন বা স্থায়ীভাবে নিয়োগ দেয়া। এগুলো হলে একেবারে মৌলিক বিষয়। পঞ্চাশ বছরে এই মৌলিক বিষয়গুলোরই সূচনা হয়নি! আফসোস! ভারত থেকে শিক্ষক আনেন। গবেষক আনেন। মেধাবী ছেলে-মেয়েদের আসতে আকৃষ্ট করেন। তারা এদেশে পড়াশুনা করে চাকরি করুক। কিন্তু কর্পোরেটের চাকরীর জন‍্য লক্ষ এমপ্লয়িকে এনে, দেশের ছেলে-মেয়েদের কে বিসিএস মুখী হতে বাধ‍্য করাটা একটা অন্ধকার ডেকে আনা। দেশের তরুণদের বেকার করা, একটা অস্থিরতার লক্ষণ। বিশ্ববিদ‍্যালয়ের শিক্ষাকে কর্মমুখী না করলে, এই পরিস্থিতি থেকে মুক্তি মিলবে না। ইউনিভার্সিটি থেকে পাশ করেও বহু ছেলে-মেয়ে বেকার হয়ে যাচ্ছে। সংখ‍্যা হয়তো আরো বাড়বে। ইউনিভার্সিটি থেকে ডিগ্রি নিয়েও অসংখ‍্য স্টুডেন্ট যে কায়িক শ্রমজীবি হয়ে যাচ্ছে—সেটা কী আমাদেরকে নাড়া দেয়? সেটা কী আমাদের নীতি-নির্ধারকরা ভাবে? 
আমাদের জীবন একটা বইয়ের তুল‍্য। প্রতিটি পাতা জীবনের একেকটা দিন। প্রতি পাতায় লেখা হয় ভিন্ন ভিন্ন কথা। ভিন্ন ভিন্ন গল্প
প্রতিদিন কিছু না কিছু শেখা, একটা আনন্দ। এই আনন্দকে যদি নেশায় পরিণত করা যায়, সেটা আপনার ভালো থাকার দাওয়া হিসেবে কাজ করবে। জগৎ সংসারের অনেক যন্ত্রণাকে ভুলিয়ে রাখতে সাহায‍্য করবে। প্রতিদিন কিছু শেখা, কিছু জানা—জীবনের একটা মেডিসিন! আর যদি শিখে ও জেনে, ভাবতে পারেন, নতুন কোন দর্শন তৈরি করেন, তাহলে সেটা হলো ওষুধের কার্যকারিতা।
আব্বা প্রতিদিন হেঁটে স্কুলে যেতেন। মাটির রাস্তা। বর্ষায় কাদা আর শীতে ধূলোময়। বাড়ি থেকে স্কুলের দূরত্ব চার কিলোমিটার। প্রতিদিন আট কিলোমিটার রাস্তা হাঁটতেন। ঘরে কোন ঘড়ি ছিলো না। সূর্যের ভাঁজ বুঝে বুঝে স্কুলে যেতেন। বেশিরভাগ সময় আগে গিয়েই বসে থাকতেন। স্কুল থেকে ফিরে হারিকেনের আলোয় পড়া। কখনো কখনো কেরসিন থাকতো না। রাত্রে পড়তে পারতেন না। খুব ভোরে উঠতেন। ভোরে উঠে প্রকৃতির আলোয় পড়তেন। ১৯৬৪ থেকে মেট্রিক পরীক্ষার আগ পর্যন্ত, আট কিলোমিটার রাস্তা হেঁটে হেঁটে স্কুল করেছেন। ১৯৬৯ সালে আব্বা মেট্রিক পাশ করলেন—ফিজিক্স, কেমেস্ট্রি, বায়োলজি ও উচ্চতর গণিত নিয়ে। ছাত্র হিসেবে খুব ভালো ছিলেন। এলাকায় তার মেধার একটা নাম ছিলো। মেট্রিক পরীক্ষা দিয়ে গ্রামের অনেক স্টুডেন্টকে পড়াতে শুরু করলেন। ভর্তি হলেন কুমিল্লা পলিটেকনিক‍ কলেজে। ইলেক্ট্রিক‍্যাল ইঞ্জিনিয়ারিং পড়লেন। পলিটেকনিক‍ে ভর্তি হওয়ার প্রধান কারণ হলো স্টাইপেন্ড। সেসময় ইঞ্জিনিয়ারিং কলেজের স্টুডেন্টরা ভালো স্টাইপেন্ড পেতো। স্টাইপেন্ড না পেলে আব্বার পড়া বন্ধ। কলেজের আশেপাশে লজিং পেলেন। লজিং মানে হলো জায়গির মাস্টার। যে বাড়িতে থাকতেন তাদের ছেলে-মেয়েদের পড়ানোর বিনিময়ে থাকা ও খাওয়া ফ্রি। কলেজের স্টাইপেন্ডের টাকায় নিজে চলতেন। পরিবারকে দিতেন। আব্বার সহপাঠীদের বেশিরভাগই ঝরে গেছে ক্লাস এইট-নাইনে থাকতেই। অনেকেই পরিবারের কৃষিকাজে হাল ধরেছেন। ক্লাস এইট পর্যন্ত পড়লেই তখন পুলিশ-আর্মিতে চাকরি। গ্রামের ছেলেদের জন‍্য তখন এরচেয়ে বেশি কিছুর স্বপ্ন ছিলো না। পলিটেকনিক‍ে পড়েছেন বলে প্রায়ই দুঃখ করতেন। আব্বা পরে বুঝেছিলেন, ইন্টারমেডিয়েট পড়ে ইউনিভার্সিটিতে পড়লে ভালো করতেন। চাইলেই সেসময় অনায়েসে ভিক্টোরিয়া কলেজে পড়তে পারতেন। কিন্তু সেরকম পরামর্শ দেয়ার কোন মানুষ ছিলো না। উৎসাহ ছিলো না। তাছাড়া স্টাইপেন্ড না পেলে তো পড়া চালানো যেতো না। আব্বার ছাত্রজীবনের কথা যতোবার শুনেছি, ততোবার আমার অন্তর ছিঁড়ে গেছে। কতো বঞ্চনা, কতো অপ্রাপ্তি আর ক্লেশের ছাত্রজীবন! তবুও থামেন নি। শুধু কৈশোর-যৌবনেই যে সংগ্রাম করেছেন, তা নয়। পরিবারের অনেক আর্থিক টানা-পোড়েনেও, চাকরি জীবনে সততা থেকে চুলসম চ‍্যুত হননি।জীবনে ঠকেছেন, কিন্তু কাউকে ঠকাননি। সংগ্রাম করে বড়ো হয়েছেন বলেই হয়তো জীবনে কোন সাধ-আহ্লাদ ছিলো না। বিলাসীতার ছিটে-ফোঁটাও ছিলো না। আজো নেই। একটা নির্লোভ, নির্বিবাদ, অন্তর্মুখী জীবন যাপন করেছেন। করছেন। আমাদের জীবনের বড়ো বড়ো নায়কেরা আমাদের পাশেই থাকে। আমরা সেসব নায়কদের জীবন থেকে শিক্ষা নেই না। অথচ, তাদের গল্পগুলোই আমাদের পথের সবচেয়ে বড়ো পাথেয়। সবচেয়ে বড়ো শক্তি। সবচেয়ে বড়ো উৎসাহ। 
জন্ম হলো পৃথিবীতে আসার নিছক সূত্র। এর উপর কারো নিয়ন্ত্রণ নেই। মানুষের যেটার উপর নিয়ন্ত্রণ আছে, সেটা হলো কর্ম। মানুষ দরিদ্র পরিবারে জন্মালেই সম্ভাবনাহীন হয় না। দারিদ্রতা মানুষের বড়ো হওয়ার পথে অন্তরায়, তবে একমাত্র বাধা নয়। আর জন্ম যেহেতু মানুষকে বড়ো করে না, সেটা নিয়ে ভেবে সময় নষ্ট করেও লাভ নেই। বাগানের ফুলকে যেমন মানুষ হাতে নেয়, পথের ধারে ফোটা ফুলকেও মানুষ হাতে নেয়, খোঁপায় গুঁজে। প্রস্ফুটিত ফুলে কী আর জন্ম-কথা লেখা থাকে? দরিদ্র পরিবারে জন্মগ্রহণ করেছে বলে অনেকেই দুঃখ করে। দারিদ্রতা নিয়ে হাপিত্যেশ করে। দারিদ্রতাকে জয় করতে ভয় পায়। আমার কাছে যারা এই দুঃখ করে, তাঁদেরকে আমি পাথর থেকে ভাস্কর্য হয়ে যাওয়ার কথা বলি। পথের ধারে পড়ে থাকা পাথর কেউ লক্ষ করে না। অথচ সে পাথর দিয়েই যখন ভাস্কর্য তৈরি করা হয়, মানুষ সেটিকে শিল্পের চোখে দেখে। দূর-দূরান্ত থেকে সে ভাস্কর্য দেখতে যায়। একটা মানুষের কর্ম ঠিক তেমনই। কর্ম মানুষের মধ্যে শিল্পের রূপ দেয়। মানুষকে পরিপূর্ণ করে তোলে। তাই পাথর হয়ে না থেকে, কর্মগুণে ভাস্কর্য হও যাও। 
সক্রেটিস হাসলো। বললো, কাল সকালে নদীর ধারে এসো। তখন বলবো। পরদিন সকালেই তরুণ নদীর ধারে গিয়ে হাজির। সক্রেটিস আসলেন। বললেন, চলো নদীতে নামি। পানিতে নামতে নামতে দুজন গলা অবধি নেমে গেলো। তরুণ খুবই বিস্মিত হতে লাগলো! হঠাৎ, সক্রেটিস সে তরুণের ঘাড় চেপে পানিতে ডুবিয়ে দিলেন। তরুণটা ছটফট করতে লাগলো। সক্রেটিসের শক্তির সাথে পেরে উঠছিলো না। কতক্ষণ পর সক্রেটিস তাকে তুললেন। তরুণের চেহারা ফ‍্যাকাসে হয়ে গেছে। বুকভরা নিঃশ্বাস নিয়ে সে যেনো জীবন খুঁজে পেলো। —সক্রেটিস বললো, কিছু বুঝলে? —না! সক্রেটিস প্রাজ্ঞের হাসি হাসলেন। —তোমাকে যখন পানিতে ডুবিয়ে রাখা হলো তখন তুমি প্রবলভাবে কি চেয়েছিলে? —বাতাস। শুধুমাত্র বাতাসে নিঃশ্বাস নিতে চেয়েছিলাম! —এটাই হলো সফলতার রহস‍্য। একটু বাতাসের জন‍্য তুমি যেমন তীব্রভাবে মরিয়া হয়ে উঠেছিলে, ঠিক এমন মরিয়া হয়ে কিছু চাইলেই সফলতা আসবে। এটাই সফলতার রহস‍্য। এই বলে, সক্রেটিস বিদায় নিলেন। 
প্রবাদ-প্রবচন থেকে একটা সংস্কৃতির বহুকিছু উপলব্ধি করা যায়। সাম্প্রতিক সময়ে আফ্রিকান ও চাইনিজ প্রবাদ-প্রবচন পড়তে ভালো লাগছে। আফ্রিকান সংস্কৃতির প্রবাদ-প্রবচন পড়ে দারুন লেগেছে। গতকাল হাতে পেলাম এইটা। এই বইটা ট্রেডিশনাল চাইনিজ বাইন্ডিং। খুবই দারুন! চাইনিজ এবং ইংরেজি দুটোই আছে। (স্টারবাক্সের তিনটি কফি না খেয়ে একটা বই কিনে ফেলি, তবুও লেখকের কাছে পিডিএফ কপি চাই না!)
স্টকহোম ইউনিভার্সিটিতে যখন গবেষণা শুরু করলাম, আমার বয়স তখন উনত্রিশ। আমি লক্ষ করলাম, ল‍্যাবের অন‍্যান‍্যদের বয়স চব্বিশ-পঁচিশ। এই বিষয়টা আমাকে খুবই কষ্ট দিতো। আমার মাঝে মাঝে অসম্ভব খারাপ লাগতো। ল‍্যাবের যে পোস্টডক স্টুডেন্ট আমাকে শুরুর দিকে গাইড করতো, তার বয়স ছিলো আমার সমান। তার নাম পিলারস্কি। এখন সে সুইডেনের উপসালা ইউনিভার্সিটির প্রফেসর। কাজের আগ্রহ ও অগ্রগতি দেখে, এই ছেলেটা আমাকে কয়েকবার জিজ্ঞেস করেছিলো, আমি কেন দেরি করে কাজ শুরু করেছি। আমি তাকে বহুবার সেশন-জট বিষয়টা বুঝানোর চেষ্টা করে ব‍্যর্থ হয়েছি। আমার প্রফেসরও আমাকে একই কথা কয়েকবার জিজ্ঞেস করেছিলো। তাকেও বুঝাতে পারিনি। সেশন-জট আমার জীবন থেকে প্রায় চার বছর গায়েব করে দিয়েছে। সেই সময়গুলো খোয়া না গেলে হয়তো আরো এগুতে পারতাম। গর্ব করে বলছি না (ক্ষমা করবেন), প্রসঙ্গত বলছি, সেসময়ে আমার প্রফেসরের গ্রুপে বেস্ট কাজ এবং বেস্ট পাবলিকেশন করেছিলাম আমি। পিএইচডির দুই বছর যেতেই আমার থিসিস ডিফেন্স করার মতো পাঁচটা পাবলিকেশন ছিলোআমাদের দেশের অসংখ‍্য ছেলে-মেয়ের ভিতর একটা অফুরান আগ্রহ থাকে। সুপ্ত একটা জেদ থাকে। নেশা থাকে। লেগে থাকার শক্তি থাকে। এটা আমরা বের করে আনতে পারিনা। আমাদের ছেলে-মেয়েদরকে তো আমরা তেমন কোন সুবিধা দিতেই পারিন না, উপরন্তু জীবন থেকে সময় খেয়ে ফেলি। দুনিয়ার কোন নিকৃষ্টতম সমাজেও “সেশন-জট” বলে কোন শব্দ নাই। আমাদের দেশে এখনো আছে। জেলায় জেলায় ইউনিভার্সিটি খুলছি, আর ছেলে-মেয়েদের “সেশন-জট” উপহার দিচ্ছি। জাতীয় বিশ্ববিদ‍্যালয়ের কথা তো বলাই বাহুল‍্য! সেশন-জটের কারণে আমাদের অসংখ‍্য স্টুডেন্টদের স্পিরিট নষ্ট হয়ে যায়। পরিকল্পনা ধ্বংস হয়ে যায়। মটিভেশনটাই ধূলোয় মিশে যায়। এটা বন্ধ করতে হবে, সব প্রতিষ্ঠান থেকে। স্টুডেন্টদেরকে বড়ো বড়ো স্বপ্ন দেখান। তাদেরকে দুনিয়ায় ছড়িয়ে যেতে বলুন। তারা যখন অনার্স সেকেন্ড ইয়ারে পড়ে তখনই বলুন, যাদের উচ্চতর গবেষণার আগ্রহ আছে, তারা যেনো মাস্টার্স করে সময় নষ্ট না করে। বিদেশে গিয়ে মাস্টার্স করতে বলুন। বহু স্টুডেন্ট এখন কোরিয়া, চীন, সিঙ্গাপুর, মালেয়শিয়া, জাপান, ইরান, তুরস্ক—এসব দেশে গিয়ে মাস্টার্স করে পরবর্তী ধাপ সম্পর্কে একটা স্পষ্ট ধারণা ও পথ খুঁজে পায়। বহু ছেলে-মেয়ে এখন ব‍্যাচেলর শেষ হওয়ার আগেই জিআরই-টোফেল দিয়ে নর্থ আমেরিকায় চলে আসছে। স্টুডেন্টদের এই গতিস্রোতটাকে আরো জাগিয়ে দিন। আমি বিশ্বাস করি, আমাদের সমাজে গবেষণায় একটা রেভুল‍্যুশনের প্রস্তুতি পর্ব চলছে। এবং সেই প্রস্তুতি পর্বে অসংখ‍্য ছেলে-মেয়েকে দুনিয়ায় ছড়িয়ে পড়তেই হবে। এছাড়া বিকল্প কোন পথ নেই। কারণ দেশে বসে তো ওরা কাটিং-এজ গবেষণার কিছুই শিখতে পারবে না। সুতরাং তাদের জীবনের সময়টুকু বাঁচিয়ে তাদেরকে বেড়িয়ে পড়তে সর্বাত্বক সহযোগিতা করুন। বিশ্বমানের তারুণ‍্য ছাড়া, বিশ্বমানের সমাজ কখনো গড়া যায় না। অসম্ভব!
করোনার চিকিৎসার জন্য বিদেশিদের দেয়া হাজার কোটি টাকার সামগ্রী পড়ে আছে এয়ারপোর্টে। দক্ষ, দায়িত্ববান, মেধাবী জনবল নেই সেগুলোকে যথা যায়গায় রাখার। অথচ অক্সিজেনের অভাবে মানুষ রাস্তায় মারা যাচ্ছে। এমন সীমাহীন দুর্নীতি ও অব্যবস্থাপনার একটা দেশ আমরা পঞ্চাশ বছর ধরে গড়ে তুলেছি! আহারে!
চীনে অনেক সমস‍্যা আছে। রাজনৈতিক দমন-নিপীড়ন আছে। বাকস্বাধীনতার অভাব আছে। আমেরিকায় বহু সমস‍্যা আছে। যখন তখন গান ভায়োলেন্সে মানুষ মরে। বর্ণবাদ আছে। পৃথিবীর উন্নত দেশগুলো সমস‍্যামুক্ত নয়। একেক দেশের একেক সমস‍্যা। কিন্তু মৌলিক কিছু বিষয়ে তারা সমস‍্যা দূর করতে পেরেছে বলেই, উন্নতি করেছে। উন্নতি ধরে রাখতে পারছে। তেমনই এক মৌলিক বিষয় হলো শিক্ষা ও গবেষণা। আমেরিকায় গান ভায়োলেন্সে প্রতি বছর বিশ হাজার মানুষ মারা যায়। কিন্তু আমেরিকার ইউনিভার্সিটিতে বিশজন শিক্ষকও অনৈতিকভাবে, দলীয়ভাবে, কম যোগ‍্যতা দেখে নিয়োগ দেয়া হয় না। গান ভায়োলেন্স ব‍্যাক্তির অপরাধ। বিশ্ববিদ‍্যালয়ে শিক্ষক নিয়োগে কোন ধরনের অনৈতিকতার আশ্রয় হলো রাষ্ট্রীয় অপরাধ। আমেরিকার কোন ইউনিভার্সিটি ক‍্যাম্পাস নেতার পোস্টারে ছেয়ে যায় না। জর্জ ওয়াশিংটন কিংবা আব্রাহাম লিঙ্কনের হাতে গড়া ছাত্ররাজনীতির দানবরা শিক্ষাকে ব‍্যহত করে না। শিক্ষকরা পড়াশুনা, গবেষণা বাদ দিয়ে ওমুক-তুমক চেতনায় দেশের স্বাধীনতা ও সার্বভৌমত্ব রক্ষায় নিয়োজিত নয়। সেটা রক্ষা করার জন‍্য ওদের সেনাবাহিনী আছে, বিমান বাহিনী আছে। ছাত্র-শিক্ষকদের যেটা কাজ, সেটা নিয়েই থাকতে হয়। ফালতু কাজে সময় নষ্ট করার সামান‍্যতম সুযোগ নেই! চীনের কোন বিশ্ববিদ‍্যালয়ে গিয়ে কী দলীয় ছাত্ররাজনীতির গুণ্ডামি-পাণ্ডামি দেখবেন? —দেখবেন না। আজ যে চীন অপ্রতিরোধ‍্য হয়ে উঠেছে, তার কারণ হলো শিক্ষা ও গবেষণায় কোন ধরণের খামখেয়ালিপনা, হেলাফেলা ওরা করতে রাজি না। চীন সরকার টাকা দিয়ে ইউরোপ-আমেরিকার প্রফেসরদের নিয়ে ওখানে নিয়োগ দিচ্ছে। প্রতিটি রাজ‍্যে গবেষণার জন‍্য ওরা অঢেল টাকা দিয়ে ল‍্যাবরেটরি খুলে দিচ্ছে। ভারত তার দেশের বিশ্ববিদ‍্যালয় ও গবেষণা প্রতিষ্ঠানগুলোতে মানসম্পন্ন গবেষণা করছে। পিএইচডি তৈরি করছে। সেইসব গবেষকরাই ভারতের অর্থনীতি অনেক বড়ো অবদান রাখছে। ভারতে কী সমস‍্যা কম আছে? কিন্তু সে দেশও উন্নত দেশের মতো শিক্ষা ও গবেষণার সংস্কৃতির চর্চা করছে। ভারত যে সারা দুনিয়ার ষাট ভাগ টিকা উৎপাদন করছে, কীভাবে করছে? সেটার একটা সেট-আপ তৈরি হয়েছে সেখানে। ক‍েমিক‍্যাল-বায়োক‍েমিক‍্যাল প্রোডাকশনে ভারত দুনিয়াতে চীনের পরের অবস্থান নিয়েছে। বিশ্ববিদ‍্যালয় থেকে এইসব দলীয় ছাত্ররাজনীতি বন্ধ করতে হবে। স্বাধীনতার পঞ্চাশ বছর পরও যে এমন অশ্লীল একটা বিষয় বিশ্ববিদ‍্যালয়ে টিকে আছে—এর চেয়ে লজ্জার মনে হয় কিছু নেই। মুর্খরা যদি বা কোনদিন বুঝতো! ছাত্র-শিক্ষক রাজনীতি বন্ধ করা ছাড়া বাংলাদেশে আধুনিক শিক্ষার যাত্রা অসম্ভব! পঞ্চাশ বছর দেখার পরও যদি বুঝতে না পারেন, তাহলে আরো পঞ্চাশ বছর অপেক্ষা করুন! 
পাবলিক কমেন্ট ওপেন রাখার এই হলো পাপ! কনটেন্ট এবং কনটেক্সট ছাড়িয়ে কাঁদাছোড়াছুড়ি করবে! সামান্যতম বোধ-বিচার প্রয়োগ করবে না। 😞
এই ক্লিপটা কতোবার দেখেছি, হিসেব নেই। বিজ্ঞানী গ্যালেলিওর পড়ন্ত বস্তুর সূত্রের পরীক্ষামূলক প্রমাণ! ভিন্ন ভিন্ন বস্তুর ভর যাই হোক না কেন, সমান উচ্চতা থেকে তারা সমবেগে পড়বে। অর্থাৎ এক টন ওজনের একটা পাথর আর একটা টেনিস বল একই উচ্চতা থেকে একসাথে নিচে পড়বে। বিজ্ঞানের এতো সুন্দর এক্সপেরিমেন্টগুলো আমরা যদি স্কুল কলেজে স্টুডেন্টদের দেখাতে পারতাম, তাহলে অসংখ্য শিক্ষার্থীর মনোজগৎ জাগানো যেতো! তাদের ভিতর নতুন নতুন ভাবনার স্ফূরণ ঘটানো যেতো! ❤️
শওকত ওসমানের “জননী”, আনিসুল হকের “মা” এবং হুমায়ূন আহমেদের “জোসনা ও জননীর গল্প”—তিনটি বই পড়েই কেঁদেছিলাম! আপনি কোনটি পড়েছেন? 
আপনি গতো পাঁচ বছর ধরে কাঙ্ক্ষিত চাকরির জন‍্য চেষ্টা করেছেন। যেই চাকরি পেয়েছেন, সেই সবাই বাহবা দিলো। আপনি যারপরনাই খুশি হলেন। আনন্দে বিগলিত হলেন। ভাসলেন। কিন্তু আপনি যে গতো পাঁচ বছর দিনের পর দিন পুড়েছেন, কষ্টকে গোপন করেছেন—সেটা কি সবাই দেখেছে? —দেখেনি। আপনি যে পদে পদে লাঞ্ছিত হয়েছেন, সেটা কি সবাই জানে? —জানে না। এই যে লাঞ্ছনাকে পুষতে পেরেছেন, ক্লান্তিকে গিলে মুখে হাসি রেখেছেন—সেটা একটা সংগ্রাম। সেটা একটা যোগ‍্যতা। সেই যোগ‍্যতাই আপনাকে সাফল‍্যের দিকে ধাবিত করেছে। একটা রিলেশনশিপ টিকে থাকে কেন? —কারনটা শুধু এই নয় যে আপনি পারফেক্ট পার্টনার পেয়েছন। কারণ, রিলেশনশিপের যে প‍্যারাগুলো আছে, সেগুলো হজম করতে পারছেন। যখন থেকে সেই পেইনগুলো হজম করতে পারবেন না, তখনই রিলেশনশিপ ফেইড হয়ে যায়। দীর্ঘদিন যাদের সম্পর্ক টিকে আছে, বিয়ে টিকে আছে সেটা কিন্তু প্রতিদিন তাদের ভালোবাসার হাবুডুবুর কারনে নয়। বরং বিচ্ছেদের কারণ হয় এমন মুহূর্তগুলোকে শিল্পের সাথে মেইকআপ করতে পারার কারনে। সেটাকেই আমরা বলি সেক্রিফাইস, আন্ডারস্টেন্ডিং, মিউচুয়াল কমিটমেন্ট! ভালোবাসায় হাবুডুবু খাওয়ার চেয়ে অনেক বেশি কঠিন হলো এই সেক্রিফাইস, এই আন্ডারস্টেন্ডিং। বুক ভরা ভালোবাসা সবার থাকে, কিন্তু বুক ভরা সেক্রিফাইস সবার থাকে না। সেখানেই সম্পর্কগুলো টলে যায়। দুর্বল হয়ে ছিঁড়ে যায়। কন্টিনিউয়াস পারস্পরিক বিশ্বাস রাখা—এটা অনেক কষ্টের। এবং এই কষ্টটা হজম শিখতে হয়। এটাই শিল্প! ভালোবাসাটা কিন্তু কাউকে শিখতে হয় না। এবং এইক্ষেত্রে দুজনকেই এটা শিখতে হয়। চর্চা করতে হয়। দুঃখকে সঙ্গোপনে সাজিয়ে রাখার নাম হলো সাহস। কিন্তু দুঃখের সাথে প্রতিমুহূর্তে বাস করার নাম হলো আত্মাহুতি! আমাদেরকে দুঃখ সাজানোর শিল্প শেখানো হয় না। কষ্ট প‍্যাকেট করে রাখার কৌশল আমাদেরকে শেখানো হয় না। অপমান ফুঁ দিয়ে উড়িয়ে দেয়ার আত্মবিশ্বাস আমাদেরকে শেখানো হয় না। —এখানেই আমরা বেশিরভাগ মানুষ হেরে যাই। আমাদেরকে শুধু শেখানো হয় সফল হও। ভালোবাসে উজাড় করে দাও! কিন্তু আমাদেরকে শেখানো হয় না
বইগুলো সেল্ফে কতো কাছাকাছি, কেউ কি জানে, কার গল্প কী? ....... রআ
খোকা মাকে শুধায় ডেকে- "এলেম আমি কোথা থেকে, কোনখানে তুই কুড়িয়ে পেলি আমারে।' মা শুনে কয় হেসে কেঁদে খোকারে তার বুক বেঁধে- "ইচ্ছা হয়ে ছিলি মনের মাঝারে। (রঠা) ❤️❤️
বই প্রিন্টে যাবে। সব ঠিকঠাক। ঠিক তখনই প্রকাশকের করোনা পজেটিভ! তার উপর দেশে লক ডাউন! প্রকাশক তরুণ। তাকে বললাম, শরীরের যত্ন নাও। শক্ত থেকো। করোনা পজেটিভ হলে মানসিকভাবে আরো বেশি পজেটিভ থাকতে হয়। বই প্রকাশ দুই সপ্তাহ পিছিয়ে গেলে কিছু আসে যায় না। তোমাদের জীবন অনেক গুরুত্বপূর্ণ।
তুমি যদি নিজেকে ক্ষুদ্র মনো করো, তাহলে করোনা ভাইরাসের শক্তি দেখো।
কলেজ নামের সাথে ইউনিভার্সিটি শব্দটা জুড়ে দেয়ার কারনটা কি? —কেউ কি বলতে পারেন? “ইউনিভার্সিটি কলেজ”—এটা শুনতেই কেমন অদ্ভুত লাগে। কলেজ শব্দটার সাথে ইউনিভার্সিটি যুক্ত করতে হবে কেন? ইমপেরিয়াল কলেজ, কিংস কলেজ, ডার্টমাউথ কলেজ এমন বহু প্রতিষ্ঠান আছে যারা কলেজ নামেই যুগের পর যুগ কতো কতো পিএইচডি ডিগ্রি দিচ্ছে। তাতে কী ওদের নাম মলিন হয়ে গেছে? বরং সেগুলো দুনিয়াখ‍্যাত প্রতিষ্ঠান। যে কোন কিছুকে শুধু নাম দিয়ে ওজন বাড়ানোর একটা প্রবনতা আছে আমাদের। একটা প্রতিষ্ঠানের নামের সাথে ইউনিভার্সিটি শব্দটা জোড়া দিলেই কী সেটা ইউনিভার্সিটি হয়ে যায়? আরেক প্রবনতা হলো ইউনিভার্সিটির অধীন থেকে সনদকে ভারি করা। —কী অদ্ভুত! ঢাকা বিশ্ববিদ‍্যালয়ের অধীন কোন কলেজ থাকলেই কি সেটার মান বেড়ে গেলো? পড়াশুনা ও অবকাঠামোর মান বৃদ্ধি না করে শুধু সার্টিফিকেটে ঢাকা বিশ্ববিদ‍্যালয়ের নাম থাকলেই সেটা মূল‍্যবান হয়ে যায়? —এই সাইকোলজিগুলো কী করে এখনো আমাদের মগজে বিস্তার হচ্ছে, সেটাই অবাক বিষয়!
“বাংলাদেশের স্বপ্নচোখ” বইয়ের জন‍্য ভূমিকা দরকার। অণুপ্রবন্ধের বইয়ে ভূমিকা লাগে—এটার আমার মতামত। “একটা দেশ যেভাবে দাঁড়ায়” বইয়ের ভূমিকা লিখে দিয়েছিলেন প্রফেসর সাইফ ইসলাম। তিনি একজন শিক্ষক ও গবেষক। আমেরিকার ইউনিভার্সিটি অব ক‍্যালিফোর্নিয়ার (ডেভিস) গবেষক। ভাবলাম নতুন বইয়ের জন‍্য ভূমিকা দরকার দেশের কোন শিক্ষক ও গবেষকের। অনুরোধ করলাম কামরুল হাসান মামুন স‍্যার কে। আমার কাছে এই মুহূর্তে এই বইয়ের ভূমিকার জন‍্য তাঁর চেয়ে উপযুক্ত মানুষ আর কাউকে মনে হয়নি। দেশের শিক্ষা ও গবেষণা নিয়ে তিনি দেশে বসে, চাকরিতে থেকে যেভাবে লিখছেন—এটা সত‍্যিই প্রশংসনীয়। উত্তর প্রজন্মের ধারালো শিক্ষার্থীরাই উনার এই অবদানটুকু উপলব্ধি করতে পারবে। স‍্যার, আপনার সব লেখার সাথে একমত না হলেও, আপনি সবসময় আমার কাছে আলাদা একটা শ্রদ্ধার স্থান করে নিয়েছেন। বইয়ের ভূমিকা লিখে না দিলেও সেটার কমতি থাকতো না। আপনার মতো আর বিশ-ত্রিশ জন শিক্ষকও যদি নির্দ্বিধায়, নিঃসংকোচে শিক্ষা ও গবেষণার সত‍্যচিত্রটা তুলে ধরতো, তাহলে হয়তো পরিবর্তনের হাওয়াটা আরো জোরে বইতো। 
গতো দুই বছর ধরে তাহানের ছবি আর ভিডিও ছাড়া, ফোনে আর কিছু নাই। নিজের একটা ছবিও নাই। বাপ হইলে কি সবারই এমন অবস্থা হয়? 
লিখতে গিয়ে যখনই বারবার মুছে ফেলবেন—তখনই বুঝবেন আপনি স্বাধীন না। পোস্ট করতে গিয়ে যখনই থামবেন, মুছে দিবেন—তখনই বুঝবেন আপনি স্বাধীন না। বলতে গিয়ে যখনই ভাববেন, চুপ থাকাই ভালো—তখনই বুঝবেন আপনি স্বাধীন না।
আমেরিকার সেরা বিশ্ববিদ্যালয়গুলোর মধ্যে এমআইটি, হার্ভাড, প্রিন্সিটন, ইউপ্যান, স্ট্যানফোর্ড, ক্যালট্যাক, কলোম্বিয়া, ইয়েল এগুলো অগ্রগণ্য। বিশ্ব র‍্যাঙ্কিয়ে এই প্রতিষ্ঠানগুলো সবসময় প্রথম কুড়িটি বিশ্ববিদ্যালয়ে জায়গা করে নেয়। আপনি কি জানেন, এগুলো সবই প্রাইভেট বিশ্ববিদ্যালয়! তবে এই প্রাইভেট ইউনিভার্সিটিগুলোর অবকাঠামো ও গবেষণার মান জগৎ সেরা। শুধু মুনাফা ভিত্তিক বাণিজ্যিক প্রতিষ্ঠান নয়। শ্রেষ্ঠত্বের লড়াইয়ে টিকে থাকার জন্য এসব প্রতিষ্ঠানের শিক্ষক-শিক্ষার্থীদের কী পরিমাণ পরিশ্রম করতে হয়, কী পরিমাণ ইনোভেটিভ হতে হয়, সেটা বাংলাদেশে বসে কল্পনা করাও কঠিন। এ কারণেই, এসব বিশ্ববিদ‍্যালয়ের একজন শিক্ষক কিংবা ভিসি তাদের প্রেসিডেন্টের বিরুদ্ধে কথা বলতে পারে। প্রেসিডেন্টের বিরুদ্ধে মামলা করতে পারে। কারণ এখানে জ্ঞানের চর্চা হয়। যে জ্ঞানের সংজ্ঞাটাই আমাদের সমাজে আমরা বুনতে পারিনি আজো। আমাদের জ্ঞান দুর্ভাগ‍্যবশত ডিগ্রি, সনদ, চাকরি ও চামচামির মধ‍্যেই আর্বতিত! এক যুগ আগেও, বাংলাদেশে প্রাইভেট ইউনিভার্সিটির মান নিয়ে অনেক কথা ছিলো। কিন্তু দেশের অনেক প্রাইভেট ইউনিভার্সিটি সেটার জবাব দিয়েছে। নির্দ্বিধায় বলা যায়, দেশের অনেক পাবলিক ইউনিভার্সিটির চেয়ে, অনেক প্রাইভেট ইউনিভার্সিটির শিক্ষার মান এখন বিশ্বমানের। দেশে খারাপ মানের পাবলিক ইউনিভার্সিটি যেমন আছে, তেমনি প্রাইভেট ইউনিভার্সিটিও আছে। সুতরাং ঢালাও ভাবে প্রাইভেট ইউনিভার্সিটিকে নিয়ন্ত্রণ করা অনৈতিক। ব্রাক বিশ্ববিদ‍্যালয়ে বিশ্বমানের শিক্ষক আছে। তাদের প্রশাসনিক কাঠামো আধুনিক। তারা যে মানের অভিজ্ঞ, মেধাবী একজন ভিসি নিয়োগ দিয়েছে, দেশের কয়টা পাবলিক বিশ্ববিদ‍্যালয়ে এমন একজন ভিসি আছে? এক যুগ আগেও শুনতাম, নর্থসাউথ ইউনিভার্সিটিতে নর্থ এমেরিকান ডিগ্রি ছাড়া শিক্ষকতা করা যায় না। অথচ, ২০২১ সালে এসেও পাবলিক ইউনিভার্সিটিতে স্নাতক/স্নতকোত্তর করে শিক্ষক হওয়া যায়। অনেক ছেলে-মেয়ে বিদেশ থেকে উচ্চতর ডিগ্রি নিয়ে দেশে ফিরে পাবলিক ইউনিভার্সিটিতে চাকরি পায় না। লাঞ্ছনা-বঞ্চনার শিকার হয়। তারা যদি প্রাইভেট ইউনিভার্সিটিতে চাকরি করে, তাহলে কী তাদের মেধা হারিয়ে গেলো? তারা কী সে মেধার চর্চা প্রাইভেট ইউনিভার্সিটির স্টুডেন্টদেরকে নিয়ে করতে পারবে না? প্রাইভেট ইউনিভার্সিটিতেও যদি ভালো মানের পড়াশুনা হয়, পিএইচডি ডিগ্রি দেয়ার মতো শিক্ষক থাকে, তাহলে সেখানেও এই সুযোগ দেয়া উচিত। যদি সেখানে প্রফেসর এমিরেটাস হওয়ার মতো লোক থাকে, তাহলে কেন হবে না? জ্ঞান কখনো পাবলিক-প্রাইভেট আবর্তে সীমাবদ্ধ থাকে না। সীমাবদ্ধ করা উচিত না। তাহলে সমাজে জঞ্জাল তৈরি হয়। 
‘প্রফেসর ইমেরিটাস’ বেসরকারি বিশ্ববিদ্যালয়ের জন্য নয়: ইউজিসি এইরকম সিদ্ধান্ত কিভাবে নেয়? এর চেয়ে বলে দিন বেসরকারি বিশ্ববিদ্যালয় আসলে বিশ্ববিদ্যালয় নয়। অন্য কোন একটা নাম দিন। বেসরকারি বিশ্ববিদ্যালয় খোলার পারমিশন দিবেন কিন্তু বিশ্ববিদ্যালয়কে বিশ্ববিদ্যালয়ের মত হতে দিবেন না। কেন? কেন পাবলিক এবং প্রাইভেট বিশ্ববিদ্যালয়ের এমন বিভাজন? প্রফেসর এমেরিটাস করতে আপনারা ফিল্টার করতে পারেন, কন্ডিশন দিতে পারেন কিন্তু ‘প্রফেসর ইমেরিটাস’ বেসরকারি বিশ্ববিদ্যালয়ের জন্য নয় এমন সিদ্ধান্ত নিতে পারেন না। প্রাইভেট বিশ্ববিদ্যালয় পিএইচডি ডিগ্রী দিতে পারবে না বলেও নির্দেশনা দিয়েছেন। একটা বিশ্ববিদ্যালয় যদি পিএইচডি ছাত্র না নেয় তাহলে গবেষণা হবে কিভাবে? গবেষণা না হলে নতুন জ্ঞান সৃষ্টি হবে কিভাবে? আর যেই প্রতিষ্ঠানে নতুন জ্ঞান সৃষ্টির পথ রুদ্ধ করে রাখবেন তাকে বিশ্ববিদ্যালয় নাম দেন কিভাবে? দুইদিন আগে যেই পাবলিক বিশ্ববিদ্যালয় জন্মেছে তাকেও পিএইচডি ডিগ্রী দেওয়ার ক্ষমতা দিলেন আর সেরা প্রাইভেট বিশ্ববিদ্যালয়কেও পিএইচডি ডিগ্রী দেওয়ার ক্ষমতা দিলেন না। এইটা কিছু হলো? এইসব যেন হাত পা বেঁধে সাঁতার কাটতে বলা। ............ লিখেছেন কামরুল স্যার। 
আমেরিকায় পোষ্টডক করার নিয়ম-কানুন সম্পর্কে, ষোল জন পিএইচডি স্টুডেন্ট নিয়ে একটা দারুণ ওয়েবিনার করলাম। বেস্ট ফিলিং হলো, আমাদের স্টুডেন্টরা সারা দুনিয়ায় ছড়িয়ে পড়ছে। দারুন দারুন সব ফিল্ডে গবেষণা করছে। গবেষণাকে প্রফেশন হিসেবে নিচ্ছে। দেড়-দুই ঘণ্টার ওয়েবিনার কি করে সাড়ে তিনঘণ্টা চলে গেলো—বুঝতেই পারিনি। আর কোরিয়া, চীন থেকে যারা অংশগ্রহণ করেছে তাদের ওখানে ছিলো গভীর রাত। কিন্তু কি ক্লান্তিহীন তারা শুনে গেলো। শুধু এই সময়ের পার্থক‍্যের কারণে প্রায় চল্লিশ জন পিএইচডি স্টুডেন্ট আবেদন করলেও, সবাই অংশগ্রহণ করতে পারেনি। ………. একটা দেশ যেভাবে দাঁড়ায় বইতে একটা প্রবন্ধ লিখেছিলাম “একটা বিপ্লব হচ্ছে নিরবে”। সেই বিল্পব তো আমি দেখছিই!
আমেরিকা যখন তখন অন‍্যদেশের সাথে যুদ্ধ বাধায়। অন‍্যদেশের সন্ত্রাস দমনে তাদের ঘুম আসে না। কিন্তু নিজ দেশের সন্ত্রাসী হামলা (গান শুটিং) বন্ধ করতে পারে না। কয়েকদিন আগেও আটলান্টায় এবং কলোরাডোতে প্রায় বিশ জন নিরীহ মানুষকে হত‍্যা করা হয়েছে। আমেরিকান সাদা চামড়ার কেউ যখন গুলি করে নির্বিচারে নিরাপরাধ মানুষ মারে সেটার নাম হয় গান শুটিং। আর একই কাজ অন‍্যকেউ করলে, সেটার নাম হয় টেররিজম! এই করোনার মহামারীতেও ২০২০ সালে আমেরিকায় প্রায় বিশ হাজার মানুষ মারা গিয়েছে গান ভায়োলেন্সে
বর্তমান সময়ে এই ডিগ্রিটা দুনিয়ার আর কোথায় আছে জানি না। আমার পরিচিত যতোগুলো স্টুডেন্ট দেশে এমফিল করে বিদেশে গিয়েছে, সবাই শুধু আক্ষেপই করেছে। এই ডিগ্রি নিয়েও বিদেশে গিয়ে কেউ আবার মাস্টার্স করেছে। পুরু সময় নিয়ে পিএইচডি করতে হয়েছে। মাঝখানে এমফিল করতে গিয়ে কেউ তিন বছর, কেউ চার বছর সময় নষ্ট করেছে। “এমফিল” নামক বর্তমান পৃথিবীর সবচেয়ে অদ্ভুত ডিগ্রিটা নিয়ে দেশের কী পরিকল্পনা সেটা পরিষ্কার করা উচিত। এই ডিগ্রিটা মূলত স্টুডেন্টদের জীবন থেকে সময় কেড়ে নেয়া ছাড়া তেমন কিছু দেয় বলে আমি এখনো জানিনি। আজ যদি দেশে কেউ এমফিল করে সরাসরি বিদেশে গিয়ে এক-দুই বছর কাজ করে পিএইচডি ডিগ্রি পেতো তাহলে কথা ছিলো। তাহলে সেটার মূল‍্য থাকতো। তাহলে সেটার মান ও কদর থাকতো। —তা কি আদৌ হয়েছে? এইসব ডিগ্রি বন্ধ করে দেশেই যেনো বিশ্বমানের পিএইচডি গবেষণা করা যায় তেমন সেট-আপ করা দরকার। দুনিয়ার বেশিরভাগ দেশেই ব‍্যাচেলর শেষে পিএইচডি শুরু করে ছেলে-মেয়েরা। আর আমরা তখন মাস্টার্স, এমফিল করে কতো সময় নষ্ট করি হিসেব আছে? আর এই সময় নষ্ট রোধ করা যাবে তখনই, যখন দেশেই সেই মানের উচ্চতর গবেষণা হবে। এবং স্টুডেন্টরা ব‍্যাচেলর করেই পিএইচডি শুরু করতে পারবে। তাহলে বৈশ্বিক চ‍্যালেঞ্জে আমাদের ছেলে-মেয়েদের আর সময়ের দিক দিয়ে পিছিয়ে থাকতে হবে না।
ডিগ্রিটা আসছে ইংল্যান্ড থেকে, সেটা জানি। ওরা যেহেতু পিএইচডি কে ডিফিল বলে, এমফিল একটা মধ্যবর্তী ডিগ্রি। অনুরূপ ডিগ্রি ইউরোপের কিছু দেশে আছে, যেগুলোর ভ্যালু হয়তো আগের মতো নেই। তাছাড়া আমাদের স্টুডেন্টরা এখন সারা দুনিয়ায় যাচ্ছে। যাইহোক, আমার মেসেজটা ছিলো, ডিগ্রিটার ভ্যালু তৈরি করতে না পারলে এটা তো সময় নষ্ট ছাড়া কিছুনা। কেউ যদি এমফিল করে পরে এক-দুই বছর কাজ করে ডিফিল/পিএইচডি না পায়—তাহলে এই সাঁকো দিয়ে গিয়ে কী লাভ? অনেক স্টুডেন্ট না জেনে শুরু করে। পরে তারা বুঝতে পারে। তো সুপারভাইজররা কি বলে দেয় যে এই ডিগ্রি করে তুমি সেটাকে পিএইচডিতে (বিদেশে) এক্সটেন্ড করতে পারবা না?
মোদির আগমনের বিরোধিতা করলেই আপনি “পাকিস্তানের প্রেতাত্মা”। —এটাই সাইন্স!
মানুষ এখনো প্রতিবাদের সাহস রাখে—এ ভেবেই আমি বিস্মিত হই!
মা গরিব হলেও, মা’কে সবাই গভীর ভালোবাসে। মা বকা দিলেও, সন্তান ভুলে যায়। মায়ের হাতের মার কী আমরা মনে রাখি? রাখি না। মাকেই আমরা ভালোবাসি। জননী, জন্মভূমিশ্চ স্বর্গাদপি গরীয়সী—মা ও মাতৃভূমি গৌরবের। মর্যাদার। স্বর্গের চেয়ে প্রিয়। জন্মভূমি—সে যতোই দরিদ্র হোক, সেটি যতোই সমস‍্যাসংকুল হোক, মানুষ জন্মভূমিকে ভালোবাসে। ধারণ করে। জন্মভূমি—সেখানে যতোই কষ্ট, ক্লেশ, যন্ত্রণা থাকুক, মানুষ বারংবার সেখানেই ফিরে যায়। স্মৃতিতে ও স্মরণে, হৃদয় সেখানেই মিশে। দেশ নিয়ে আমাদের যতো আক্ষেপই থাকুক, সমস্বরে গেয়ে উঠি—আমার সোনার বাংলা, আমি তোমায় ভালোবাসি। ❤️ সন্তানের গৌরবে যেমন মায়ের গরব, তেমনি আমাদের কর্মেই দেশের গৌরব। আমরা প্রত‍্যেকেই নায়ক। আমারা জিতলে, দেশ জিতে। আমরা হারলে, দেশ হারে। স্বাধীনতার পঞ্চাশ বছরে, আমরা যা পেয়েছি, আগামী দিনে তার বহুগুণ অর্জনের লক্ষ‍্য হোক আমাদের প্রত‍্যয়। 
বাংলাদেশের বিজ্ঞান শিক্ষার ভিত দিন দিন দুর্বল হয়ে যাচ্ছে। গ্রামের স্কুলগুলোতে বিজ্ঞানের ভালো শিক্ষক নেই। ল‍্যাবরেটরি নেই। যন্ত্রপাতি নেই। কিছু যন্ত্রপাতি থাকলেও সেগুলো বাক্স বন্দি হয়ে নষ্ট হচ্ছে। গ্রামের স্কুলের বেশিরভাগ ছেলে-মেয়ে আর্টস এবং কমার্সের বিষয় নিয়ে পড়ছে। যেসব ছেলে-মেয়েরা বিজ্ঞান পড়ছে, তাদের সিংহভাগ আখেরে বিসিএস নিয়ে ব‍্যস্ত। আর অন‍্যরা বিদেশমুখী। আমেরিকায় যেসব বাংলাদেশী স্টুডেন্ট আসে তাদের প্রায় ৭৫ শতাংশ বিজ্ঞান, প্রযুক্তি, প্রকৌশল ও গণিত (STEM) নিয়ে গবেষণা করছে। বাংলাদেশের বিজ্ঞান শিক্ষার ভবিষ‍্যত ভিত কতটুকু দুর্বল হবে, বুঝতে পারছেন? বিদেশ পাড়ি দেয়া ৭৫ ভাগ শিক্ষার্থী হলো সাইন্সের স্টুডেন্ট। এবং এইসব স্টুডেন্টরা যখন গবেষণায় দক্ষতা অর্জন করছে, তাদেরকে ফিরিয়ে নেয়ার কোন রাষ্ট্রীয় উদ‍্যোগই নেই। কোন ব‍্যবস্থাপনাই নেই। বরং কেউ কেউ ফিরে গিয়ে শিক্ষক হতে চাইলে, তাদেরকে নিয়োগ দেয়া হয় না। —কতো লাঞ্ছনা আর বঞ্চনার কথা উঠে আসে খবরে। শিক্ষকদের গবেষণার জন‍্য নাম মাত্র টাকা দেয়া হয়। অথচ রাষ্ট্রীয় অনুষ্ঠানের বাজেটে কমতি পড়ে না। গিনিস রেকর্ডে নাম লেখানোর জন‍্য অর্থের অভাব হয় না। সেসব রেকর্ড দুনিয়ার কেউ কোনদিন খবরও রাখে না। দেশের বিজ্ঞান গবেষণা প্রতিষ্ঠানগুলোতে ব‍্যাচেলর করেই “বৈজ্ঞানিক কর্মকর্তা” হিসেবে নিয়োগ পাওয়া যায়। অর্থাৎ কোনদিন গবেষণা না করেই আপনি বৈজ্ঞানিক কর্মকর্তা! অথচ গবেষণায় দক্ষ ছেলে-মেয়েদেরকে তুমুল প্রতিযোগিতার মধ‍্য দিয়ে ফিরিয়ে নিয়ে সরাসরি প্রিন্সিপল সাইন্টিস্ট হিসেবে নিয়োগ দেয়া যেতো! তাদেরকে দিয়ে ক্রমাগতভাবে মৌলিক গবেষণার ভিতকে শক্ত করা যেতো! 
আমার এক কলিগ একবার জিজ্ঞেস করলো, তোমাদের দেশের মানুষের কমন স্কিল কী? আমি একটু ভাবলাম। তারপর বললাম কমন স্কিল হলো মশা মারতে পারা। সে প্রথমে ভাবলো ফান করছি। —আর ইউ কিডিং মি? নো, আই এম সিরিয়াস! ডু ইউ নিড এ স্পেশাল স্কিল ফর দ‍্যাট? বললাম, অবশ‍্যই। তুমি হাতে মশা মারতে পারবা? আমি মশার পেছনে দৌঁড়ে দৌঁড়ে মারতে পারবো। এক হাতের মুষ্টিতে মশা কে ধরতে পারবো। তারপর মরে গেছে ভেবে মুষ্টি খুলতেই যদি মশা উড়ে যায় তাহলে আবার দৌঁড়ে মারতে পারবো। বাঙালী গড়ে তার জীবদ্দশায় এক সপ্তাহ সময় ব‍্যায় করে মশা মারার পেছনে। আর গড়ে প্রায় ৪২০ ঘণ্টার ঘুম নষ্ট হয় মশার কামড়ে, প‍্যানপ‍্যানিতে। বাঙালী শিক্ষার্থীদের গড়ে প্রায় ছয় মাস সময়ের পড়াশুনার ব‍্যাঘাত হয় মশার দৌরাত্মের কারণে। যারা গ্রামে পড়াশুনা করে তারা তো মশাকে পাহাড়া দিয়েই পড়ে। আমি সারা স্কুল জীবন মশা মারছি আর পড়ছি। এরোসল আর কয়েল কেনার পয়সা কোত্থেকে আসবে। বিশ্বে যদি মশা মারার প্রতিযোগিতা থাকতো তাহলে আমরা সোনা অর্জন করতে পারতাম। নির্ঘাত! আমাদের দেশের মানুষ, সিটি কর্পোরেশনের কাজ করে দেয়। মশা নিয়ে বাঙালী বিখ‍্যাত ছড়াকার অন্নদাশঙ্কর রায় ছড়া লিখেছেন। মশার যন্ত্রনায় মশারী টানানো এবং মশারী টানানো নিয়ে স্বামী-স্ত্রীর ঝগড়া—আর কোথায় আছে? মশা নিয়েও রাজনীতি। মশার উৎপাত নিয়ে বেশি বললেও জেলে যাওয়ার সম্ভাবনা আছে। মশার উৎপাতে ডেঙ্গু হয়ে মারা গেলেও সেটা নিয়ে বলা যাবে না। —কারণ এসব গুজব। সরকার হটানোর ষড়যন্ত্র। আমরা জাতীয়ভাবে মশক নিধন সপ্তাহ পালন করি। সারা দেশে মশা নিধন করতে গিয়ে আমাদের সরকারী অফিসাররা ফেইসবুকে কতো চমেৎকার ছবি পোস্ট করে। বাঙালী যদি কোনদিন মশাকে খাদ‍্য হিসেবে বিবেচনা করে, তাহলেই হয়তো মশামুক্ত দেশ গড়া যাবে। তা না হলে করোনার হাত থেকে মুক্তি পাবে, কিন্তু মশার হাত থেকে মুক্তি পাবে না। সারা জীবন মশার কামড় খাইলো বাঙালী আর ব্রিটিশ বিজ্ঞানী সেই মশার উপর গবেষণা করে নোবেল পুরস্কার পেলো। স‍্যার রোনাল্ড রস—ম‍্যালেরিয়ার জীবানুচক্র উদ্ভঘাটন করেছিলেন। —এটা কী মানা যায়? 
তাহানেকে নিয়ে বেড়াতে গেলে আমি নতুন করে পৃথিবীটাকে দেখি। মায়াময় একটা উৎসুক শিশু চোখে, আশপাশটাকে আবিষ্কার করি। 
জীবনে একজন মেন্টর লাগে। একজন কোচ খুবই গুরুত্বপূর্ণ। সেটা চাকরি জীবনে হোক, ছাত্রাবস্থায় হোক আর বেকার জীবনেই হোক। জীবনে কাজ করবেন একজন মেধাবী বসের অধীন। জাঁদরেল বসের অধীন। তাহলে আপনি নিজেও একসময় জাঁদরেল হতে পারবেন। জাঁদরেল মানে হলো আধুনিক, ব্রিলিয়ান্ট, স্ট্রেটেজিক ও চ‍্যালেঞ্জ নেয়ার মতো সাহসী। নেতৃত্ব যদি সিংহের মতো হয়, তাহলে আপনি ভেড়ার মতো হলেও অনেক কিছু জয় করতে পারবেন। কিন্তু নেতৃত্ব যদি ভেড়া হয়, আপনি সিংহ হয়ে তেমন কোন লাভ হবে না। এটা সমাজের সবর্ত্রই সত‍্য। জীবনের সর্বক্ষেত্রে প্রযোজ‍্য। স্টুপিডের পদলেহন করে আপনি হয়তো সাময়িকভাবে দৃশ‍্যত উপরে উঠতে পারবেন—তাতে তৃপ্তি থাকবে না। এবং আপনি জানবেনও না কি করে অর্জন ধরে রাখতে হয়। পতনও হবে দ্রুত। সুতরাং পতনের সময় আপনি শূণ‍্যহস্তে কাতরাবেন। জীবনকে যেহেতু আমরা যুদ্ধক্ষেত্র বলি, সুতরাং সেই যুদ্ধক্ষেত্রে শুধু রেজাল্ট, সনদ, অর্থ এগুলোই যথেষ্ট নয়। যুদ্ধক্ষেত্রে স্ট্রেটেজিক হতে হয়। স্ট্রেটেজি না জানলে প্রচুর সৈন‍্য ও গোলাবারুদ নিয়েও যুদ্ধ হেরেছে অনেক বীর। দুঃখজনক হলো, আমাদের শিক্ষাপ্রতিষ্ঠানগুলো শুধু বলে মেধাবী হতে। ভালো রেজাল্ট করতে। ভালো চাকরি পেতে। কিন্তু স্ট্রেটেজিক হতে শেখায় না। জীবন তো ভালো রেজাল্টের চেয়ে অনেক বড়ো। অনেক কঠিন। অনেক কন্টকাকীর্ণ। 
আলবার্ট আইনস্টাইন দুনিয়া কাঁপানো বিজ্ঞানী। তিনি তো নোবেল পুরষ্কার পেয়ে কাজ বন্ধ করে দেননি। কাজ করে গেছেন। মৃত‍্যুর আগ পর্যন্ত “ইউনিফাইড থিউরি” নিয়ে ভেবেছেন। “ইউনিফাইড থিউরি” সমাধান করলেই কি তিনি তার গন্তব‍্যে পৌঁছে যেতেন? —না। সেটা সমাধান করতে পারলে তিনি নতুন কিছু নিয়ে শুরু করতেন। স্টিফেন হকিং প্রায় পঞ্চাশ বছর হুইল চেয়ারে কাটিয়েছেন। কিন্তু কাজ তো বন্ধ ছিলো না। হুইল চেয়ারে বসে মহাকাশ নিয়ে ভেবেছেন। থিউরি দিয়েছেন। তার মগজের কোষে কোষে ছিলো নক্ষত্রদের ছক। রবীন্দ্রনাথ কী নোবেল পুরস্কার পাওয়ার পর লেখালেখি বন্ধ করেছেন? নোবেল পাওয়ার আগেই যা লিখেছেন, তা দিয়েই তো এতোদিন বেঁচে থাকতে পারতেন। নোবেল পেয়ে কী তিনি সফলতার চূড়ায় পৌঁছেন নি? —তবুও কেন লিখেছেন? 
মানুষের সফলতা হলো কর্মানন্দে। যারা সফল, তারা সেই আনন্দকে আরো বেশি করে পান করেন। তাদের তৃষ্ণা অনেক। কর্মানন্দের তৃষ্ণা যার যতো বেশি, দুনিয়ায় সে ততো সফল। আমরা যারা ক্ষুদ্র, তাদের এই তিয়াস হলো সীমিত। অল্প পান করলেই, তৃপ্তি চলে আসে। একটা কথা আছে—ভিক্ষুকের পায়ে লক্ষী! অর্থাৎ যে ভিক্ষুক যতো হাঁটে, সে ততো বেশি উপার্জন করে। আর একটু হাঁটি, আর একটু হাঁটি করে যে যতো হাঁটবে, সে ততোই দান উপভোগ করবে। ধ‍্যানের সাথে কর্মানন্দই হলো সফলতার মন্ত্র। ধ‍্যান যতো গভীর এবং কর্মানন্দের তৃষ্ণা যতো বেশী—মানুষ ততোই সফল! 
"বাংলাদেশের এই উন্নয়নের প্রধান কারিগর এ দেশের শ্রমজীবী মানুষ। অথচ এ দেশের মতো এত নিম্ন মজুরি পৃথিবীর আর কোনো দেশে নেই। যাঁরা ওপর থেকে প্রবৃদ্ধি আর উন্নয়নের গল্পে বিমোহিত, তাঁরা ভেতরের গল্প জানেন না। তাঁরা জানেন না যে এই প্রবৃদ্ধি আর উন্নয়নের ভিত্তি হলো শ্রম শোষণ।" —লিখেছেন ড. এন এন তরুণ
আমার কখনো একটা সাইকেল ছিলো না। সমস্ত কৈশোর, একটা সাইকেলের জন‍্য কেঁদেছে। অন‍্যের সাইকেল পেলেই একটু ধরতাম। চালাতাম। এই করেই শেখা। কতো কথা শুনতে হতো—অন‍্যের সাইকেল ধরেছি বলে! অপ্রাপ্তির কৈশোর কেটে গেলে, বুঝতে শিখেছিলাম, সবাই সবকিছু চাইতে পারে না। শুধু পারে স্বপ্ন বুনতে। স্বপ্ন আগলে রাখতে। এভাবে একসময় অন‍্যের বাইক দিয়ে চালানো শিখেছিলাম। শেখার নেশাটাই ছিলো যা! আর যে কোন যোগ‍্যতা ছিলো না। তারপর একদিন গাড়ি চালানো শিখতে গেলাম। গাড়ি কেনার স্বপ্ন তো ছিলো দুঃস্বপ্ন। আকাশ কুসুম স্বপ্ন
স্প্যানিশ কাউন্টং শিখেছে কখন বুঝতে পারিনি। হঠাৎ একদিন দেখি কুকিজ কাউন্টিং করছে স্পেনিশে। তাহান শিখেছে বলে আমাকেও শিখতে হলো। আরো কতো কি যে শিখতে হবে আমাকে! 🙂 দোয়া করবেন তাহানের জন্য। ❤️
আমেরিকান শিল্পী লেডি গাগার দুটি কুকুর (কোজি এবং গুস্তাফ) হারিয়ে গিয়েছিলো সম্প্রতি। লেডি গাগা সেজন‍্য পাঁচ লক্ষ ডলার (প্রায় চার কোটি টাকা) পুরস্কার ঘোষণা করেছিলো। লজ এঞ্জেলসের পুলিশ হন‍্যে হয়ে সে কুকুর খুঁজে দিয়েছে। দুনিয়ার কোন কোন দেশে কুকুর হয়ে জন্মালেও যে মর্যাদা পাওয়া যায়, দুনিয়ার বহু দেশে মানুষ হয়ে জন্মে তার সামান‍্যতম পাওয়া যায় না। —আহা!
প্রেসক্রিপশন ড্রাগের (ওষুধ) বোতলে রোগীর নাম, ঠিকানা, ডাক্তারের নাম ইত‍্যাদি বিস্তারিত তথ‍্য থাকাটা হলো নিরাপদ। এটা হলো মাল্টি-লেয়ার সেইফটি এপ্রোচ। কেউ যেন ভুল ওষুধ বিতরন না করে এবং কোন রোগী যেনো ভুল করে ভুল ওষুধ সেবন না করে, সে জন‍্য সতর্কতা অবলম্বনের চেষ্টা করা। উন্নত দেশগুলোতে এই এপ্রোচটা ফলো করা হয়। যেমন, আমেরিকায় একটা প্রেসক্রিপশন ড্রাগের বোতলে রোগীর নাম, ঠিকানা থাকে। যে ডাক্তার প্রেসক্রাইব করেছে তার নাম থাকে। যে ফার্মাসিস্ট ওষুধটা দিয়েছে তার নাম থাকবে। এমনকি ট‍্যাবলেট বা ক‍্যাপসুলে বিভিন্ন কোড দিয়ে সেটাকে ইউনিক করা হয় এবং সেই তথ‍্যটা লেবলে দেয়া থাকে। 
আলিম ভাইকে আমি কখনো দুলাভাই ডাকিনি। ভাই বলেই সম্বোধন করতাম। আমার বড় বোনের হাজবেন্ড। তিনি আমাকে সবসময় আপনি বলে সম্বোধন করতেন। কেন করতেন, জানি না। আমার বড় বোনের নাম হালিমা। বিয়ের পর, আলিম ভাইকে আমাদের পরিবারের অনেকেই “হালিম” বলে ডাকতো। হালিমার হাজবেন্ড হালিম। আলিম ভাই ছিলেন অসংখ‍্য সাধারণের মতোই। কিন্তু তার ভিতর ছিলো কিছু অসাধারণ বিষয়। পোশাকের ব‍্যাপারে খুবই উদাসীন ছিলেন। বেশিরভাগ সময় পাঞ্জাবী পড়তেন। বেশি কাপড় কিনতে পছন্দ করতেন না। —নিজের জন‍্য বেশি খরচ তার অপছন্দ ছিলো। আলিম ভাই ছিলেন ঠোঁটকাটা মানুষ। উঁচু স্বরে কথা বলতেন। মানুষকে ঠকানো, মানুষের সাথে হঠকারি করে কিছু করা—এগুলো তার জীবনাভিধানে ছিলো না। ব‍্যবসা করতেন। আমাকে প্রায়ই বলতেন—বাংলাদেশে সৎ থেকে, তেলবাজি না করে ব‍্যবসা করা সম্ভব না। আমি তার দীর্ঘশ্বাসটুকু বুঝতাম। আমাদের দেশে বহুক্ষেত্রে, সফলতার জন‍্য লবিং, তেলবাজি, পরিচিতি, মিথ‍্যা, ঘুষ, দুর্নীতি এগুলো প্রয়োজন হয়। সেখানে ঠোঁটকাটা সৎ মানুষদের শুধু থাকে দীর্ঘশ্বাস। লোভ জিনিসটা তার মধ‍্যে দেখিনি। ধর্ম চর্চার মাধ‍্যমে তিনি স্রষ্টার সাথে বন্ধন তৈরির বিশ্বাসে আবদ্ধ ছিলেন। আমি তাকে কখনোই নামজ মিস করতে দেখিনি। নামাজকে তিনি একটা নেশায় পরিনত করেছিলেন। পরিবারের সাথে ভ্রমণ করতে গিয়েছিলেন। ফেরার পথে সড়ক দুর্ঘটনা হলো, গত ২২ ফেব্রুয়ারী। পাঁচদিন ল‍্যাবএইডে জীবন-মরণ সন্ধিক্ষণে ছিলেন। ২৬ ফেব্রুয়ারী শুক্রবার, চলে গেলেন। অসীম দূরত্বে। পঞ্চাশ বছরের একটা জীবন নিভে গেলো। —আহারে মৃত‍্যু। অনিবার্য, নিঠুর! তার বাবার বয়স প্রায় একশো। বাবার আগে পুত্র চলে গেলো। —কী অসহনীয় বিয়োগ! তিনি তার মা’কে অসম্ভব ভালোবাসতেন। তাই হয়তো মা’র কাছে চল গেলেন। হালিম-হালিমার একমাত্র সন্তান, হানিফ, আমার তরুণ ভাগ্নে পিতৃহীন হলো! —কী বিয়োগান্তক! —কী মর্মন্তুদ! 
মানুষ যতোটা সময় পরচর্চায় ব‍্যায় করে, তার অর্ধেক যদি আত্মশুদ্ধিতে ব‍্যায় করতো, তাহলে তাকে আর জীবনে হাপিত‍্যেশ করতে হতো না। 
একুশে ফেব্রুয়ারির মতো সুন্দরতম দিবস, পৃথিবীতে দ্বিতীয়টি নেই। দুনিয়ার কোন দেশে, কোন দিবসে, শহীদমিনারগুলো এতো ফুলেল, বর্ণিল ও সুরভিত হয়ে উঠে না। কোন দেশের মানুষ, ঘণ্টার পর ঘণ্টা ফুল দিয়ে শ্রদ্ধা জানানোর জন‍্য দাঁড়িয়ে থাকে না। মাঝ রাত থেকে মধ‍্য দুপুর পর্যন্ত, সমগ্র দেশ জুড়ে এমন পুষ্পমণ্ডিত হয়ে উঠে না আর কোন সমাজ! দুনিয়ার আর কোন দেশে, উঠোনে উঠোনে, স্কুলে স্কুলে, গ্রামে গ্রামে শহীদ মিনার গড়ে উঠে না। এই প্রবাস জীবনে, সবচেয়ে বেশি মিস করেছি, প্রতিটি একুশ! তবে এটাও সত‍্য, দুনিয়ার কোন দেশের মানুষ ভাষার প্রতি এতোটা পবিত্র আবেগ প্রকাশ করে, পরমুহূর্তেই মাতৃভাষাকে এতোটা অবহেলা করে না! ...............
—প্রাণকে বাঁচাও— পিএইচডি করার সময় বহুদিন ল‍্যাব থেকে বেরিয়েছি রাত দশটা-এগারোটায়। স্টকহোমে উইন্টারের সময় এমনিতেই খুব ছোট দিন। তিনটা-চারটায় সন্ধ‍্যা হয়ে যেতো। দিনের পর দিন সূর্য উঠতো না। সূর্যের আলো চোখে না পড়লে মানুষ এমনিতেই বিষন্নতায় ভুগে। ভয়াবহ বিষন্নতা! স্টকহোম ইউনিভার্সিটিতে থাকার সময় এই শীতের সময়টা পাড়ি দেয়া অনেক কঠিন ছিলো। আমার সুপারভাইজর ভাগ‍্য খুবই ভালো। পিএইচডি এবং পোস্টডক সুপারভাইজর দুজনই ছিলেন অসাধারণ। সময় নিয়ে কোন চাপাচাপি ছিলো না। আমি এমনিতেই কাজপ্রিয়। গত দশবছর ধরে গবেষণাটা করেছি নিজের আনন্দে, নিজে চাপ নিয়ে। আমার উপর সুপারভাইজরদের কোন চাপ ছিলো না। তবুও ক্লান্তি বহুবার এমনভাবে গ্রাস করতো, মনে হতো হারিয়ে যাচ্ছি কোথাও। প্রকট বিষন্নতায় কখনো কখনো মুষড়ে পড়তাম। বাংলাদেশের অসংখ‍্য ছেলে-মেয়ে এখন বিদেশে যায়। পড়াশুনা করে। গবেষণা করে। গবেষণা একটা ভয়াবহ মানসিক চাপ। এক্সপেরিমেন্টাল সাইন্স হলে তো আরো চাপ! এক্সপেরিমেন্ট করা, এনালাইসিস, প্রেজেন্টেশন, টিচিং, পাবলিকেশন ইত‍্যাদি বহুমুখী চাপে একটা স্টুডেন্টের প্রাণ যায় যায় দশা হয়। সেটার সাথে যুক্ত হয় আবহাওয়ার পরিবর্তনের সমস‍্যাহোম-সিকনেস। পারিবারিক সমস‍্যা। অনেকের আবার সুপারভাইজদের সাথে সমস‍্যা থাকে। অনেকে কাজটাকে পছ্ন্দ করতে পারে না। কাজের সাথে, ল‍্যাবের সাথে এডজাস্ট করতে পারে না। —এমন বহুমুখী চাপে, বহু স্টুডেন্ট অসম্ভব বিষন্ন হয়ে পড়ে। সেসব বিষন্নতা হয়তো কারো সাথে শেয়ারও করতে পারে না। দেশ থেকে পরিবার-পরিজন বা বন্ধুরা হয়তো সেসব স্টুডেন্টদের মুখে হাসিটুকু দেখে কিন্তু ভেতরের নীল বিষন্নতাটুকু বুঝে না। আমি এখন অনেক স্টুডেন্টদের কাছ থেকে সুপারভাইজদের নিয়ে অভিযোগ শুনি। সম্প্রতি জাপান থেকে বেশ কয়েকজন যোগাযোগ করেছে। জাপানি সংস্কৃতিতে একজন স্টুডেন্টকে সারাদিন ল‍্যাবে পড়ে থাকতে হয়। কি জানলো কি শিখলো সেটা বড়ো বিষয় না। সেখানের স্টুডেন্টরা হলো “ল‍্যাবরেটরি রোবট”। অনেকেই সেরকম পরিবেশের সাথে ম‍্যাচ করতে পারে না। গবেষণার সংস্কৃতিও কিন্তু অঞ্চল ভিত্তিক বেশ তফাৎ হয়। স্টুডেন্টদের উচিত পিএইচডি-পোস্টডক শুরুর আগে সুপারভাইজর/ল‍্যাব সম্পর্কে অনেক বেশি তথ‍্য নেয়ার চেষ্টা করা। যদি কেউ বুঝতে পারে, তার সুপারভাইজর খারাপ, তাহলে শুরুতেই একটা সিদ্ধান্ত নেয়া ভালো। অনেক ইউনিভার্সিটিতে কাউন্সিলিং করার সুযোগ থাকে। সেসকল সুযোগ নেয়া উচিত। কাজের ক্ষেত্র ভালো না লাগলে, সময় নিয়ে নিজের পছন্দমত এরিয়াতে কাজ করার অপেক্ষা করতে পারে। যেসকল ফ‍্যামিলির ছেলে-মেয়েরা বিদেশে কাজ করছে, সেসব ফ‍্যামিলির সদস‍্যদের উচিত খুবই সাপোর্টিভ হওয়া। আমরা মানুষ হিসেবে প্রত‍্যেকেই আলাদা। ইউনিক। কেউ নিজেকে বেশি পুশ করতে পারে। কেউ হয়তো খুব বেশি পারে না। কেউ বিষন্নতাকে সামাল দিতে পারে। কেউ পারে না। কেউ অনেক চাপ নিতে পারে। কেউ পারে না। সুতরাং আমাদের জীবন ও জীবনের আনন্দকে প্রাধান‍্য দিয়েই সেভাবে নিজেকে সেট করতে হবে। জীবন থাকলে সুযোগ আসে। জীবন থাকলে সম্ভাবনারা ধরা দিবেই। 
বিজ্ঞানের শিক্ষার্থী বলে বেশিরভাগ বিষয় কম-বেশি আগে থেকে জানি। তারপরও জানা বিষয় কখনো কখনো অন্যের কথা বা লেখায় পেলে সেটা অনুসরণ করার উৎসাহ জাগে। আপনার দৈনন্দিন জীবনের রুটিন কী করে সাজাবেন, কী করবেন, কীভাবে করবেন ইত্যাদি বিষয়গুলোর বিজ্ঞানভিত্তিক কারন ও ব্যাখ্যা। লেখকের কাছে পিডিফ হবে কিনা জিজ্ঞেস না করে, নগদে ২৫ ডলার দিয়ে কিনে নিয়েছি। দুই সপ্তাহ ধরে বাছাই করা আর্টিকেলগুলো পড়লাম। অসাধারন! অণুপ্রবন্ধ ধরনের বই। ২০২০ সালে প্রকাশিত।
যে আদর্শের চর্চা করে মানুষ ক্ষমতা অর্জন করে, সেই ক্ষমতাই তাকে আদর্শচ‍্যুত করে। 
পরসৃষ্টিতে ডুবে থাকলে, কেউ তার আত্ম-গভীরতা বুঝতে পারে না। সম্ভাবনা বের করে আনতে পারে না। পরসৃষ্টি থেকে অনুপ্রেরণা নেয়া যায়, সেখানে ডুবে থাকা যায় না। তাহলে আর নিজের পথ তৈরি হয় না। (“বাংলাদেশের স্বপ্ন চোখ” প্রকাশিতব‍্য বই থেকে)।
সার্টিফিকেটের চেয়ে নলেজ বড়ো। স্কিল গুরুত্বপূর্ণ। অনলাইনের ফ্রি ফ্রি সার্টিফিকেট জোগাড় করে সিভি ভর্তি করে রাখার প্রবণতা তরুণদের মধ‍্যে দেখা যায়। মানুষ তার জীবন খুব চমৎকার ভাবে কাটিয়ে দিতে পারে একটা-দুটা বিষয়ে মাস্টার হয়ে। যে কোন একটা-দুটা বিষয়ে মাস্টার হওয়ার চেষ্টা করো। সারা দুনিয়া তোমার জন‍্য ওপেন হয়ে যাবে। তারপর যদি তুমি বহু বিষয়ে দক্ষতা অর্জন করতে পারো—সেটা তো অবশ‍্যই অসাধারণ!
মা কথাটি ছোট্ট অতি কিন্তু জেনো ভাই ইহার চেয়ে নাম যে মধুর ত্রি-ভুবনে নাই। ❤️ ❤️ (
নুষ প্রাকৃতিকভাবেই কৌতুহলী। সেটা তার ভিতরে জিইয়ে রাখার জন‍্য, তার ভিতর থেকে বের করে আনার জন‍্য চাই সারাউন্ডিংস বা পরিবেশ। “রিসার্চ পাবলিকেশন” বিষয়ক আজকের ওয়েবিনার থেকে আবারও নতুন করে উপলব্ধি করলাম সেটা। এই যে মেধাবী ছেলে-মেয়েগুলো, তাদের ভিতর কৌতুহল আছে। তাদের ভিতর জিজ্ঞাসা আছে। তাদের ভিতর আইডিয়া আছে। কিন্তু সেটার পরিচর্যার যে উর্বরভূমি, সেটারই অভাব। তাই বহু আইডিয়া, বহু কৌতুহল আর অঙ্কুরিত হয়ে গাছ হয়ে বেড়ে উঠে না। উষর ভূমিতে বহু ভালো বীজও নষ্ট হয়! —আহা!
ওয়েবিনারের জন‍্য দুই শতাধিক সিভি পেয়েছি। কিন্তু মাত্র দশ ভাগও ভালো সিভি ছিলো না, যেটাকে একটা “গুড সিভি” বলা যায়। বিষয়টা প্রথমে একটু খারাপ লেগেছে। কিন্তু পরক্ষণেই নিজেকে আমি তাদের জায়গায় দাঁড় করিয়েছি। তাদের সময়টাতে নিয়ে গিয়েছি। দেখলাম, আমি সেসময় ঠিক তাদের মতোই সিভি সাজাতাম। সিভি’র যে একটা ফরমেট আছে, স্টাইল আছে, আর্ট আছে, প্রাসঙ্গিকতা আছে, কনটেক্সচুয়াল হতে হয় এবং সেটাও যে কিছুটা শিখতে হয়, সময় ব‍্যায় করতে হয়—সেটা হয়তো অনেকেই উপলব্ধি করে না। এই কৃত্তিম বুদ্ধিমত্তার কালে, একজন স্টুডেন্ট খুব ভালো রেজাল্ট করেও অনেক সময় শুধু একটা অগোছানো সিভি’র জন‍্য হয়তো চাকুরিতে ডাকই পাবে না। কারণ, বহু প্রতিষ্ঠান যে প্রার্থী স্ক্রিন করে, সেটা হয়তো একটা প্রোগ্রাম দিয়ে করে। একটা প্রি-সেট আপ থাকে। তাছাড়া আমরা মেনুয়ালি যখন সিভি স্ক্রিন করি, প্রথমেই খুব গুরুত্বপূর্ণ ও রেলেভেন্ট তথ‍্যগুলো দেখতে চাই। না পেলে হয়তো সে প্রার্থীকে পরবর্তীতে ডাকার আগ্রহই থাকে না। কারণ, সিভি’র তো অভাব নেই! বেশিরভাগ সিভি পাঠানো হয়েছে, কোন ধরনের বডি টেক্সট ব‍্যবহার না করে। যাস্ট সিভি পাঠিয়ে দিয়েছে! —এটা যে রুড, রুঢ়তা, এই বিষয়টুকু অনেক স্টুডেন্ট বুঝে না। অনেক ই-মেইলের কোন সাবজেক্ট পর্যন্ত ছিলো না। বেশিরভাগ সিভিতে অপ্রাসঙ্গিক বিষয়গুলো দিয়ে পৃষ্ঠা ভরা ছিলো। যেমন—এক্সটা কারিকুলাম এক্টিভিটিজ! কোন সংগঠণ করে, কোথায় ব্লাড ডোনেট করেছে, কেউ নৃত‍্য-গান-আবৃত্তি করতে জানে এবং পুরস্কার পেয়েছ এমনসব তথ‍্য। এমনসব তথ‍্যের ভিড়ে হারিয়ে গিয়েছে ইউনিভার্সিটির নাম, প্রোগ্রামের নাম, রেজাল্ট ইত‍্যাদি গুরুত্বপূর্ণ তথ‍্যগুলো। অর্জনগুলো ছোট করে দেখার নয়। কিন্তু কিসের জন‍্য সিভিটা পাঠাচ্ছি, সেটার সাথে এগুলো প্রাসঙ্গিক কিনা—এই বিষয়টা হয়তো বুঝতে পারছে না। অথবা, আলসেমি করে চেইঞ্জ করা হয়নি। আলসেমি মানেই হলো—ননপ্রফেনালিজম! যেটার শিক্ষা বা বুনিয়াদ হতে হয় ঠিক এ বয়সটা থেকেই হতে হয়। আমাদের প্রতিষ্ঠানগুলোতে শিক্ষার্থীদের এইসব জ্ঞান দিতে হবে। এগুলো মোটেও হেলা করার মতো বিষয় না। আমি যখন ইউনিভার্সিটি অব প‍্যানসেলভেনিয়াতে পোস্টডক করি, তখন দেখেছি বড়ো বড়ো প্রতিষ্ঠান থেকে বেশ প্রবীন অভিজ্ঞদের এনে আমাদের রেজুমে চেক করানো হতো। আমেরিকায়, রেজুমে মানেই হলো স্ট্রিকটলি দুই পেইজ। এবার আপনি যতো বড়ো পন্ডিতই হোন না কেন, এই দুই পেইজেই আপনাকে তুলে ধরতে হবে। এদেশে সিভি এবং রেজুমে—দুইটা আলাদা বিষয়। আলাদা ফরমেট। স্টুডেন্টগুলোর সিভি দেখে, মেইল পাঠানোর স্টাইল দেখে নিজেরই খারাপ লেগেছে। কেউই তো মায়ের পেট থেকে শিখে আসে না। পরিবেশ তাকে আলাদা করে তোলে। এই ছেলে-মেয়েগুলোকে আগে একটা সিভি সাজানো শেখাতে হবে। মেইল পাঠানো শেখাতে হবে। আমাদেরকেই কম-বেশি এগিয়ে আসতে হবে। কী-ই বা করার আছে!
“রিসার্চ পাবলিকেশন” নিয়ে ওয়েবিনারের জন‍্য ২২০-এর অধিক সিভি পেয়িছি। বেশিরভাগ সিভিই একসেপ্ট করেছি। যাদের এখন সুযোগ দেয়া যায়নি, তাদেরকে ভবিষ‍্যতে সুযোগ দেয়া হবে। একটা সেশন করার ইচ্ছে ছিলো, কিন্তু দুইটা করতে হচ্ছে। আজকে একটা করলাম। কাল আরেকটা। স্টুডেন্টদের প্রশ্ন শুনে বুঝতে পারি, তারা অনেক মেচিউর হয়েছে। তাদের অনেক অভিজ্ঞতা বেড়েছে। তারা অনেক আগ্রহী। এরকম একটা প্রজন্মের কাছ থেকে আমাদের দেশ যতটুকু আদায় করে নিতে পারতো, শুধু সুযোগের অভাবে ততটুকু আদায় করতে পারছে না। আফসোস হয়। কতো ব‍্যাচেলর স্টুডেন্টরা গবেষণা করতে চায়—কিন্তু সুযোগ পায় না। সেই সেট-আপ নেই। সেই কালচার নেই। এই দু’শ স্টুডেন্ট থেকে মাত্র দশজন স্টুডেন্টও যদি একদিন পৃথিবীর পথে বের হয়, তখন হয়তো সামান‍্য কোন লেসন তাদের কাজে আসবে—এই ভেবেই আনন্দ পাই। বাংলাদেশের গবেষণা সংস্কৃতিতে আমরা পরিবর্তন আনবই! পরিবর্তন আসবেই!
তোমার রক্তজবা টিপ, বেলি বেনী আর অপরাজিতার শাড়িতে আমার বসন্ত নতজানু হয়ে মুগ্ধতায় নিঃশব্দে ভালোবাসা পিয়ে। এই তৃষিত চুক চুক শব্দে “ভালোবাসা দিবস” দেয় উঁকি, চুপচাপ সে দৃশ‍্য দেখে বছরজুড়ে। ………..
দুই লক্ষ টাকা দিয়ে মানুষ তিনভরি সোনা কিনে বছরে তিনদিনও ব‍্যবহার করবে না, কিন্তু তাও কিনবে। অথচ, দুই হাজার টাকা দিয়ে দশটি বই কিনবে না। হয়তো দেখা যাবে ওই দশটি বই তার ভাবনার জগৎ বদলে দিয়েছে। তার জীবন বদলে দিয়েছে। কিন্তু তবুও কিনবে না। —পড়বে না। মানুষ সোনাকে মূল‍্যবান মনে করে, বইকে মনে করে মূল‍্যহীন। তাই সোনাকে আকড়ে মরতে রাজি আছে, তবুও বই কিনতে ইচ্ছুক না।
চিল্লাইলে কিছু হয় না—এই কথাটা ভুল। গতো পাঁচবছর ধরে আমি ও অন‍্যান‍্য অনেকেই যে বিশ্ববিদ‍্যালয়ের বহু দিক নিয়ে কথা বলছি, এইটা হয়তো তারই একটা ফল! বিশ্ববিদ‍্যালয়ের শিক্ষক নিয়োগে এসএসসি-এইচএসসির ফলাফল বিবেচনা করা হবে না। ধন‍্যবাদ ইউজিসি। একটা নিয়মতো বদলানোর চিন্তা করেছে! 
ডিমের খোসা যে রঙেরই হোক হলুদ সে কুসুম, যে রঙই হোক মানব গাত্র রক্তিম সে খুন।
চারদিক তুষারাবৃত। হিম বিকেলে দিগন্ত চিড়ে পড়ন্ত আলোর উঁকি। আমি চলছিলাম নিউইর্য়ক থেকে নিউজার্সি। ..... ফেব্রুয়ারি ০৭, ২০২১
—চড়ুই হত‍্যাযজ্ঞ— ১৯৫৮ সাল। চীনের সবচেয়ে ক্ষমতাধর ব‍্যক্তি মাও সেতুং এক অধ‍্যাদেশ জারি করলেন। —কীট ও পাখি হত‍্যার অধ‍্যাদেশ। সমগ্র চীন থেকে ইঁদুর, মাছি, মশা এবং চড়ুই বিনাশ করার নির্দেশ দেয়া হলো। —প্লেগ রোগের কারণ হলো ইঁদুর। ম‍্যালেরিয়ার কারণ হলো মশা। মাছি রোগ ছড়ায় আর চড়ুই খাদ‍্য-শস‍্য ধ্বংস করে। চীন দেশে মাও সেতুং যা বলে তাই হয়। তার কথা অমান‍্য করার কোন জো নেই! সুতরাং সে অনুযায়ী কাজ শুরু হলো। সমগ্র দেশে চড়ুই হত‍্যা শুরু হলো। প্রচার মাধ‍্যমে চড়ুই হত‍্যার কথা প্রচার করা হলো। পোস্টার ছাপানো হলো। মানুষ যেখানে চড়ুই পায়, সেখানেই মারে। সাথে অন‍্যান‍্য পাখিও মারা পড়ে। চড়ুইর ডিম, বাসা, বাচ্চা কিছুই বাদ যায় না। সমগ্র চীন হয়ে উঠে পাখি হত‍্যার দেশ। চীনের আকাশে পাখিদের আকাল দেখা দেয়। 
দ‍্য-শস‍্য ধ্বংস করে বলে যে চড়ুই হত‍্যা করা হয়েছিলো, সে চড়ুই পাখি কমে যাওয়ায়, উৎপাত বেড়েছিলো অন‍্যান‍্য পোকামাকড়ের। তবে সবচেয়ে উল্লেখযোগ‍্য ছিলো পঙ্গপাল (ঘাস ফড়িং)। পঙ্গপালের উৎপাতে সমগ্র চীনে খাদ‍্য-শস‍্যের উৎপাদন ভায়বহভাবে হ্রাস পায়। চীনে দেখা দেয় দুর্ভিক্ষ! ১৯৫৯-৬১ সালের সেই দুর্ভিক্ষ চীনের ইতিহাসে উল্লেখযোগ‍্য এবং গ্রেইট চাইনিজ ফেমিন নাম পরিচিত। সেই দুর্ভিক্ষে কয়েক কোটি মানুষ মারা যায়। আমাদের প্রকৃতি এক অসম্ভব সুন্দরভাবে হারমোনাইজড এবং সিনক্রোনাইজড করে। এখানে একের সাথে অন‍্যের সম্পৃক্ততা নিবিড়। এটাকে আমরা বলি বাস্তুসংস্থান বা ইকোসিস্টেম। এই ইকোসিস্টেম যদি ভারসাম‍্য হারায় তাহলে ভয়াবহ পরিনতি হতে পারে। চীনের এই ঘটনা এক অনন‍্য উদাহরণ! মাও সেতুং আধুনিক চীনের স্থপতি। তিনি চীনের সবচেয়ে জনপ্রিয় ব‍্যক্তি। কিন্তু তার এই অদূরদর্শী কাজকে অনেকেই তার রাজনৈতিক জীবনের এক ভয়াবহ সিদ্ধান্ত বলে মনে করেন। মাও সেতুং পরবর্তীতে রাশিয়া থেকে চড়ুই পাখি আমদানি করেছিলেন। পাখি জিনিসটাকে সম্ভবত মাও সেতুং আমৃত‍্যু খুব সমীহ করেছিলেন। কারণ চড়ুই পাখির হত‍্যাযজ্ঞ যে এমন ভয়াবহ বিপদ আনতে পারে—তিনি কি ঘুণাক্ষরেও ভেবেছিলেন? প্রকৃতির প্রতি শ্রদ্ধাশীল হোন! 
দ্বিতীয় বিশ্বযুদ্ধের সময় “ম‍্যানহাটন প্রজেক্ট” নামে একটা প্রকল্প ছিলো। পৃথিবীর সবচেয়ে ব‍্যায়বহুল প্রকল্প ছিলো সেটা। “ম‍্যানহাটন প্রজেক্টের” লক্ষ‍্য ছিলো পারমাণবিক বোমা আবিষ্কার এবং সফল অপারেশন। নামটা ম‍্যানহাটন শহরের নামে হলেও, আসলে ম‍্যানহাটনে কিছুই ছিলো না। দুনিয়ার সকল গোপন প্রকল্পগুলো থাকে ধাঁধায় ভরা। যাই হোক, সেই ম‍্যানহাটন প্রজেক্টের অন‍্যতম এক নায়কের নাম এনরিকো ফার্মি। তিনি হলে নিউক্লিয়ার ফিশনের গ্রেট মাস্টার। এই এনরিকো ফার্মি নিউক্লিয়ার ফিশনের চেইন রিয়েকশন আবিষ্কার করেন। যেটা পারমাণবিক বোমার জন‍্য অপরিহার্য। এনরিকো ফার্মির জন্মস্থান কিন্তু আমেরিকা নয়। তিনি জন্মেছিলেন ইতালি। দ্বিতীয় বিশ্বযুদ্ধের সময় ইতালি ছিলো আমেরিকার চরম শত্রু। দ্বিতীয় বিশ্বযুদ্ধের সময় আরো একটি ব‍্যায়বহুল প্রজেক্ট হাতে নেয়া হয়েছিলো। সেটা হলো পেনিসিলিন যোগান প্রকল্প। হাওয়ার্ড ফ্লোরি নামে অস্ট্রেলিয়ার একজন বিজ্ঞানীর নাম আমাদের তরুণরা হয়তো জানে না। যদিও আমরা পেনিসিলেনের জন‍্য ফ্লেমিং-কে কৃতিত্ব দেই, কিন্তু ফ্লোরি না থাকলে পেনিসিলিন হয়তো শ্রেফ বিজ্ঞানের একটি পাবলিকেশন হয়েই থাকতো। কে, কখন, কোন কালে সেই পেনিসিলের কথা খুঁজে পেতো—কেউ জানে না। ফ্লেমিং পেনিসিলিন আবিষ্কার করেছিলেন ঠিকই, কিন্তু এটা যে একটা এন্টিবায়টিক হিসেবে কাজ করতে পারে, মানুষের জীবন বাঁচাতে পারে—সেই উপলব্ধি করেছিলেন হাওয়ার্ড ফ্লোরি। দ্বিতীয় বিশ্বযুদ্ধ যখন তুঙ্গে, ফ্লোরি তখন ইংল‍্যাণ্ডে তার টিম নিয়ে গবেষণায় ব‍্যস্ত।হঠাৎ খবর ছড়িয়ে পড়লো—লন্ডনে আঘাত হানতে পারে নাৎসি বাহিনি। হাওয়ার্ড ফ্লোরি পালালেন আমেরিকায়। কথিত আছে, তার সুটকেসে করে তিনি পেনিসিলিনের স‍্যাম্পল নিয়ে চলে এসেছিলেন। নিউইর্য়ক এসে, দ্বারস্থ হলেন ফাইজার নামের বিখ‍্যাত ফার্মাসিউটিক‍্যাল কোম্পানিতে। হাওয়ার্ড ফ্লোরির জ্ঞান দিয়ে, ফাইজার পেনিসিলের বিপুল উৎপাদনের জন‍্য অনেক ব‍্যায়বহুল প্রকল্প নিলেন। ল‍্যাবরেটরিতে তৈরি মানব সভ‍্যতার প্রথম এন্টিবায়টিকের নাম পেনিসিলিন। বাঁচিয়েছে সহস্র লক্ষ প্রাণ। এ তো মাত্র দুটি ঘটনা। দু’জন নায়কের কথা। বিজ্ঞানের এমন বহু নায়কেরা তাদের আইডিয়া, সৃষ্টিকর্ম, তাদের স্বপ্ন, তাদের নেশাকে কাজে লাগিয়েছেন আমেরিকায় এসে। আলবার্ট আইনস্টাইন জার্মানী থেকে শরনার্থী হয়ে এসেছিলেন আমেরিকায়। রসায়নে প্রথম যে মুসলিম বিজ্ঞানী নোবেল পেয়েছিলেন তার নাম আহমেদ জুয়েইল। তিনি মিশর থেকে এসেছিলেন আমেরিকায়। পিএইচডি করেছিলেন ইউপ‍্যানে
আমেরিকা দেশটাতে অনেক সমস‍্যা আছে। কিন্তু এই দেশটা একটা বিষয়ে অনন‍্য। সেটা হলো মেধাবীদেরকে আলিঙ্গন করা। আমেরিকা তার শত্রু দেশের মেধাবীকেও সুযোগ দেয়। আজকে আমি যদি প্রেসিডেন্ট নিয়ে সকাল-সন্ধ‍্যা গালাগালি করি কিন্তু গবেষণা-উদ্ভাবনে অন‍ন‍্য অবদান রাখি, তাহলে মিলিয়ন ডলার ফান্ড নিয়ে দাঁড়িয়ে থাকবে এদেশের বহু প্রতিষ্ঠান বা সংগঠন। আমাকে রিপাবলিকান কিংবা ডেমোক্রেটের রাজনীতিকদের গায়ে পড়ে মেধার বিকাশের চিন্তা করতে হবে না। এ কারণেই এই দেশটার নাম হয়েছে—দ‍্যা ল‍্যান্ড অব অপরচুনিটি। আমেরিকার এই স্ট্রেটেজি দুনিয়ার বহু দেশ ধার করেছে। প্রাচ‍্যের চীন-জাপানের মতো সাংস্কৃতিক রক্ষণশীল দেশগুলোও আজ মেধাবীদের জন‍্য দুয়ার খুলে দিয়েছে। চীন এখন সারা দুনিয়া থেকে ছেলে-মেয়েদের ডাকছে। সেদেশের ইউনিভার্সিটি ও রিসার্চ ইনস্টিটিউটে নিয়োগ দিচ্ছে। আমার দেশ তার নিজের সন্তানদেরই ডেকে নেয় না। দুনিয়ায় ছড়িয়ে-ছিটিয়ে থাকা নিজভূমের মেধাবীদের জন‍্য দুয়ার খুলে দেয় না। শত শত কোটি টাকার ভংচং প্রকল্প চালু করা হয়। অথচ পঞ্চাশজন এক্সপার্টকে দেশে ফিরিয়ে নেয়ার জন‍্য কী উদ‍্যোগ নিয়েছে কোন সরকার? বিজ্ঞান প্রতিষ্ঠানগুলোতে সিনিয়র পোস্টগুলোতে সরাসরি নিয়োগের ব‍্যবস্থা নেই কেন? একজন এক্সপার্টকে কেন সরাসরি প্রিন্সিপল সাইন্টিস্ট বা ইউনিভার্সিটির প্রফেসর পদে আমরা নিয়োগ দেই না? কেন তাদের জন‍্য বেতন-ভাতা বাড়িয়ে দিতে পারবো না। একজন ভোট চোর, রাষ্ট্র লুট করা এমপি বা মন্ত্রী যদি সরকারী ফ্ল‍্যাট বা গাড়ি পেতে পারে, তাহলে একজন এক্সপার্ট সাইনটিস্টকে দেশে ফিরিয়ে নিয়ে তাকে সরকারী বাসভবন ও গাড়ি দিতে পারি না কেন? কারণ আমার দেশটা ল‍্যান্ড অব অপরচুনিটি না। —ইটস এ ল‍্যান্ড অব ব্রিলিয়ান্ট মাইন্ড কিলার। 
যে জ্ঞান মানুষকে সংস্কারের পথ দেখায় না, সে জ্ঞান জরাজীর্ণতায় ভরা। যে জ্ঞান মানুষকে ভাবায় না, মানুষের মগজে আঘাত হানে না, সে জ্ঞান সনদে বন্দি। যে জ্ঞান মানুষকে সত‍্য বলার সাহস দেয় না, সে জ্ঞান মৃত। যে জ্ঞান মানুষকে দাস করে তোলে, সে জ্ঞান আবর্জনাপূর্ণ। জ্ঞান হলো সেটাই, যেটা মানুষকে নতুন আলো দেখায়। প্রশ্ন করতে শেখায়। মগজের নিউরণে নিউরণে তীব্র আঘাত করে। যেটা মানুষকে আলোকদিশারী করে তোলে। জ্ঞান সেটাই, যেটা মানুষের অধিকারের জন‍্য লড়তে জাগ্রত করে। সমাজকে জাগাতে নির্ভীক, সত‍্য করে তোলে। —এমন জ্ঞানের চাষ যে সমাজে হয় না, সেখানে সনদধারীতে কিলবিল করে। আলোকের সন্ধান মেলে না সহজে। মুক্তি হয় বিলম্বিত! .............. একটা দেশ যেভাবে দাঁড়ায়
—আমার স্বপ্ন ভঙ্গ— কতো স্বপ্ন নিয়ে আমেরিকা এসেছিলাম। ভেবেছিলাম ওয়াশিংটন বা লিংকনের নামে যদি কোন ছাত্র সংগঠন থাকে যোগ দিবো। অথবা তাদের হাতে গড়া সংগঠন থাকলে সেখানে যোগ দিয়ে একদিন আমেরিকার নেতা হবো। সুইডেনে কয়েক বছর থেকে সে স্বপ্ন পুরন করতে পারিনি। কারণ স্টকহোম ইউনিভার্সিটির ক‍্যাম্পাসে কোন নেতা-ফেতার ছবি দেখি নাই। নেতাদের আগমন দেখি নাই। স্টুডেন্ট ইউনিয়ন ছিলো। ভোটও দিয়েছি। কিন্তু একবার স্টুডেন্ট ইউনিয়নের এক সভায় মন্ত্রীকে এনে যেভাবে ধোলাই দিলো—দেখে রাজনীতির শখ মিটি গেছে। চিন্তা করলাম—এই দেশে নেতা হয়ে লাভ কী! পুচকে পোলাপাইনের প্রশ্নে মুখ লাল হয়ে যায়। নেতা হওয়ার চিন্তা মাথা থেকে ঝেড়ে অর্গানিক কেমেস্ট্রিতে পিএইচডি শেষ করে চলে এলাম। তো মানুষ আমেরিকাকে বলে—দ‍্যা ল‍্যান্ড অব অপরচুনিটি। অন‍্যকিছু ভুলে, আমি সেই নেতা হওয়ার অপরচুনিটিতেই বিভোর ছিলাম। আইভিলিগ স্কুলে আসলাম গবেষণা করতে। চিন্তা করলাম এতো বড়ো ইউনিভার্সিটি! ওয়াশিংটন ও লিংকনদেরকে নিশ্চয় ওরা পূজা করে। নেতাদের কতো কতো পোস্টার থাকবে। —আমেরিকান পোস্টার! একটা অবসেশন ছিলো। কিন্তু পুরা ক‍্যাম্পাস ঘুরে কিছুই দেখলাম না। হতাশায় খুব ভেঙ্গে পড়েছিলাম। মনে মনে ভাবলাম— ওহে, বোকা জাতি! যে ওয়াশিংটন-লিংকনদের জীবনী পড়ে আমরা বিসিএস পরীক্ষা দেই, তোমরা নিজেরাই সে নেতাদের দাম দিচ্ছো না! ইচ্ছে ছিলো বোকাদের নিয়ে আমার দেশের ক‍্যাম্পাসগুলো দেখাই। কতো সুন্দর! ক‍্যাম্পাসগুলোতে কতো সুন্দর সুন্দর পোস্টার। শুধু পোস্টার আর পোস্টার। হায়রে পোস্টার। নেতায় ভরপুর ক‍্যাম্পাসে পোস্টার শিল্পের কী অনন‍্যতা! ইউরোপ-আমেরিকার অনেক নাম-ধাম থাকতে পারে। আসলে এগুলোর বেশিরভাগই গুজব। বিশ্বাস করুন—জাতি হিসেবে ওরা আমাদের চেয়ে অনেক বোকা।
ল্যাপটপ নিয়ে বসলেই ঝাঁপিয়ে পড়ে। দখলে নেয়। তারপর কতো কেচ্ছা কাহিনী! সবকিছু খুব আনন্দ নিয়ে উচ্চস্বরে করে। আর আমি এই আনন্দটুকু উপভোগ করি। তাহানের জন্য দোয়া করবেন! .......... নিউইর্য়ক, জানুয়ারী ৩১, ২০২১।
ছেলেটির জন‍্য আমি পাশে দাঁড়িয়েছি। তাই আপনাকে আহ্বান করছি তার পাশে দাঁড়ানোর। আমার বিশ্বাস, তুমি আবার বন্ধুদের সাথে আড্ডায় গানে পাঠে ও আনন্দে ফিরবে তুমুল!
সাইটেশন—সত‍্য, মিথ‍্যা, মিথ ও বাণিজ‍্য …………………… হিরো আলমের ভিডিও লক্ষ মানুষ দেখে। লক্ষ ভিউয়ার! তাহলে হিরো আলমকে আপনি কী একজন অভিনেতা হিসেবে স্বীকার করেন? তাকে কি আপনি বাংলাদেশের শিল্প-সংস্কৃতির একজন প্রতিনিধি মনে করেন? যদি করেন তাহলে লেখার পরবর্তী অংশ আপনার না পড়লেই ভালো। বিজ্ঞানে এই “ভিউ” বিষয়টাকে সাইটেশনের সাথে তুলনা করা যায়। কেউ যদি আমার প্রকাশিত কোন বৈজ্ঞানিক আর্টিকেল রেফারেন্স হিসেবে ব‍্যবহার করে, তাহলে আমার সাইটেশন বৃদ্ধি পায়।সাদাসিধা হিসেবে, সাইটেশন যদি বেশি হয়, তাহলে বুঝায় যে আপনার প্রকাশিত গবেষণা অনেক বেশি মানুষ পড়েছে ও রেফারেন্স হিসেবে ব‍্যবহার করেছে। আপনি আপনার গবেষণা এরিয়ায় গুরুত্বপূর্ণ একজন! কিন্তু এখানে ক‍্যাচ আছে! কিছু ফ‍্যারকা আছে! বেশি মানুষ ভিউ করলেই যেমন হিরো আলম অভিনেতা হয়ে যায় না, তেমনি অনেক সময় বেশি সাইটেশন থাকলেই আপনি ভালো গবেষক বা গুরুত্বপূর্ণ গবেষক হয়ে যান না। সাইটেশন নাম্বার বাড়ানোর জন‍্য অনেক অসততা, কারচুপি, বাণিজ‍্য, লবিং, নেটওয়ার্ক ইত‍্যাদি করা হয়। এবং কাজটা বেশিরভাগ সময় করে হিরো আলমের মতো গবেষকরা, যারা বিজ্ঞানী শব্দটা গলায় ঝুলিয়ে তার জীবদ্দশায় একটু খবর হতে চায়! এবং এই কাজটা বেশিরভাগ সময় উন্নয়নশীল বা গবেষণা সংস্কৃতিতে ঋদ্ধ নয় এমন সমাজের গবেষকরাই করেন। সেলফ সাইটেশন, চক্রাকারে সাইটেশন, টাকা দিয়ে সাইটেশন—এগুলো নতুন কোন বিষয় না। নেচার জার্নালে পাবলিশ হওয়া বহু আর্টিকেল আছে, যেগুলোর সাইটেশন অনলাইনের বহু অখ‍্যাত জার্নালের আর্টিকেলের সাইটেশেনের চেয়ে কম। কেন? —কারণ, নেচারে পাবলিশ হওয়া কাজে হাত দেয়ার সাহস সবার থাকে না। সাইটেশন বেশি হলে জার্নালের ইমপ‍্যাক্ট ফ‍্যাক্টর বেড়ে যায়। অনলাইনের বহু জার্নাল আছে যারা এই ইমপ‍্যাক্ট ফ‍্যাক্টর বাড়ানোর জন‍্য সাইটেশন বাণিজ‍্য করে। অনেকটা, অনলাইন পত্রিকার রিডার/ভিউয়ার বাড়ানোর বিষয়টার মতো। আরেকটা বিষয় আছে এখানে। জগতের বহু খ‍্যাতনামা জার্নাল পড়তে (সাবস্ক্রিপশনে) টাকা লাগে। বহু দেশের গবেষকরা সেসব জার্নাল পড়ার সুযোগ পান না। ফলে সেসব জার্নালের আর্টিকেল সাইট করার প্রশ্নও আসে না। বরং তারা ঘুরেফিরে তাদের নাগালের জার্নাল আর্টিকেলগুলোরই সাইট করে। আবার বিপরীতটাও সত‍্য। ফলে, এই সাইটেশন জগতেও একটা এরিস্ট্রোক্রেসির বিষয় তৈরি হয়েছে। ডাকসাইটে জার্নালের আর্টিকেলগুলোতে ঘুরে ফিরে শুধু ডাকসাইটে জার্নালের আর্টিকেলের সাইটেশনই থাকে। নাম-গন্ধ কম থাকা জার্নালের সাইটেশন হয় না বললেই চলে। আপনি কেমন মানের গবেষক সেটা মাপার জন‍্য সাইটেশন নাম্বার সবসময় দেখতে হয় না। বড়ো বড়ো জাঁদরেল গবেষকরা সেটা দেখেও না। সেটা আপনার কাজ, কাজের পরিধি, আপনার অবস্থান (পদ), অতীতের শিক্ষা ও অভিজ্ঞতা, ফান্ডিং, আপনার গবেষণা গ্রুপ, আপনার গবেষণা স্বীকৃতি এগুলোই বলে দেয় আপনার এক্সিলেন্সি! নোবেল বিজয়ী বিজ্ঞানীর চেয়ে ইউটিউবে বহু জনপ্রিয় মানুষ আছে, তেমনি উচ্চ সাইটেশনের গবেষকও আছে। সুতরাং গবেষকদের মূল‍্যায়ন শুধু সাইটেনশ নাম্বার দিয়ে হয় না। ………..
—রিসার্চ পাবলিকেশন বিষয়ক ওয়েবিনার— যে কোন শাখায় গবেষণা করে গবেষকরা পাবলিকেশন করতে চায়। পাবলিকেশন মানে হলো একটা নিদির্ষ্ট কাজের, প্রজেক্টের ফলাফল প্রকাশ। নিজের অভিজ্ঞতা থেকে আমাদের তরুণদের এ বিষয়ে কিছু মৌলিক ধারণা দিতে চাই। আর সে উদ্দেশ‍্যেই এই ওয়েবিনার। এতদ সংক্রান্ত ধারাবাহিক কিছু ওয়েবিনারের ইচ্ছে আছে। ❖ যারা অংশগ্রহণ করতে পারবেন: ইউনিভার্সিটিতে তৃতীয় বর্ষের শিক্ষার্থী বা তদুর্ধ। বিজ্ঞানের শিক্ষার্থীদের অগ্রাধিকার দেয়া হবে। ❖ আগ্রহীদের যা করতে হবে: নিজের একাডেমিক/প্রফেশনাল বৃত্তান্ত লিখে এক পৃষ্ঠার একটা সিভি পাঠাতে হবে ইমেইলে: rauful.alam15@gmail.com সিভি পাঠাতে হবে শুক্রবার, ফেব্রয়ারীর পাঁচ তারিখের মধ‍্যে। লেকচার ডেলিভারির মাধ‍্যম হবে ইংরেজি। তবে যে কেউ বাংলায় প্রশ্ন করতে পারবে।
ইংরেজি ভাষার প্রতি আব্বার খুব প্রীতি। আব্বা ইংরেজিতে লিখতে এবং বলতে খুব পছন্দ করেন। কেউ যদি তার সাথে কয়েকটা ইংরেজি বাক‍্য বলে—তাহলে আব্বা নগদে তাকে মেধার সার্টিফিটেক দিয়ে দিবেন। আব্বাদের প্রজন্মের মধ‍্যে এই ইংরেজিপ্রীতিটা প্রবল। আমি যখন স্টকহোমে থাকি, আব্বা আমাকে ফোন করলেও, মাঝে মাঝে ইংরেজিতে চিঠি লিখতেন। আমি যখন ইউনিভার্সিটিতে পড়ি, তখন আব্বাকে ইংরেজিতে কয়েকটি চিঠি লিখতে হয়েছিলো। আব্বা চাইতেন আমি তাকে ইংরেজিতে লিখি। কিন্তু ভাষার প্রতি আলাদা করে জোর দেয়া আমার হয়ে উঠেনি কখনো। আমি যতটুকু শিখেছি, সেটা হলো চালিয়ে দেয়ার জন‍্য। এখন আমার ভুল হলে নীতু চালিয়ে নেয়। কিছুদিন পর, তাহান চালিয়ে নিবে! 🙂 🙂 ২০১৯ সালে, আব্বা আমেরিকা আসার সময় ইমিগ্রেশনে কিভাবে কী করবে বলে দিচ্ছিলাম। দেখলাম, আব্বা খুব কনফিডেন্ট। বললো, ইংরেজি তো কিছু জানি। মানুষের সাথে যোগাযোগে সমস‍্যা হবে না। মনে মনে বললাম, ইংরেজি টেস্টে পোলাপাইন কতো কতো স্কোর তুলে এসে ওদের কথা বুঝে উঠতে পারে না! তবে, আব্বার কনফিডেন্ট দেখে ভাল্লাগছিলো। ❤ আমেরিকা আসার কয়েকদিন পর লক্ষ‍্য করলাম আব্বা একটু হতাশ। বললো, ওরা যে কি ইংরেজি বলে বুঝি না! ওদের উচ্চারণ আর আমাদের উচ্চারণে তো কোন মিল নাই! 😀 😃
কিন্তু গতকাল রিপোর্টটা পড়ে প্রথম যেই রিঅ্যাকশনটা আমার মাথায় এসেছে সেটা হলো তারা এখন ছাত্রছাত্রীদের কোন মুখ নিয়ে শ্রেণীকক্ষে যাবেন? শিক্ষকতা কি কেবলই বই পড়ানো? একেকজন শিক্ষক হলো সমাজের রোল মডেল, মেন্টর। এই জন্যই বলছি এইধরণের ক্রাইমের শাস্তি কেবল একটাই হয় আর তা হলো চাকুরী থেকে বরখাস্ত। এক ধাপ পদাবনতি কি নির্লজ্জদের জন্য আদৌ কোন শাস্তি? এরা এখন আরো জোরে সোরে রাজনীতি করা শুরু করবে। এরাই হবে দলের জন্য অ্যাসেট। দুদিন পরই যখন মানুষের মেমরি থেকে এটা মুছে যাবে তখন রাজনীতির প্রভাব খাটিয়ে দ্রুত প্রমোশন ঠিকই বাগিয়ে নিবে। যাদের নৈতিক স্খলন প্রমাণিত তাদের কোন ভাবেই চাকুরীতে বহাল রাখা উচিত না। এইটা ভবিষ্যৎ প্রজন্মের জন্য মঙ্গলজনক না। এদের যদি ন্যূনতম আত্মসম্মানবোধ থাকে তাহলে স্বেচ্ছায় চাকুরী ছেড়ে সলিটারি জীবন বেছে নিত। আরেকটি কথা। ঢাকা বিশ্ববিদ্যালয়ের শিক্ষকদের মাঝে কি কেবল এই দুইজনই চৌর্যবৃত্তি করেছে? না। এর আগেও অনেকের নামে নানা সময়ে অভিযোগ এসেছে কিন্তু কিছু হয়নি। এইবার হয়েছে কারণ অভিযোগটা এসেছে আন্তর্জাতিক প্রতিষ্ঠান থেকে। এখন যারা শিক্ষক আছেন তাদের মধ্যে তদন্ত করলে বা খোঁজ নিলে অনেকের বিরুদ্ধেই এই অভিযোগ আনা যাবে বলে আমার বিশ্বাস। সকল শিক্ষকের প্রকাশিত সকল আর্টিকেলই আসলে তদন্ত করে দেখা দরকার। শুধু তাই না, যারা প্রিডেটরি জার্নালে আর্টিকেল প্রকাশ করে বা একই আর্টিকেল ঘুরিয়ে ফিরিয়ে লিখে একাধিক জার্নালে প্রকাশ করে তাদের ভিতরেও ক্রিমিনাল মাইন্ড বসবাস করে। এরাও শিক্ষক হওয়ার যোগ্য না। খুলনা বিশ্ববিদ্যালয়ে শিক্ষকরা ছাত্রদের দাবির সাথে একাত্মতা প্রকাশের কারণে চাকুরী হারায় আর এখানে চৌর্যবৃত্তির মত এত বড় ক্রাইম করেও চাকুরী থাকে। সত্যিই কি সেলুকাস!!
গবেষণায় জালিয়াতি ও চৌর্যবৃত্তির দায়ে ঢাকা বিশ্ববিদ্যালয়ের তিন শিক্ষকের পদাবনতি দেয়া হয়েছে। ধন্যবাদ বিশ্ববিদ্যালয় কর্তৃপক্ষ! অন্যান্যরা এতে করে সর্তক ও সাবধান হবে। দেশের শিক্ষাপ্রতিষ্ঠানের জন্য একটি ভালো সংবাদ!
—মানুষের মস্তিষ্ক— মানুষের ব্রেইন হলো শরীরের সবচেয়ে জটিল অংশ। শরীরের অন‍্যান‍্য অংশ নিয়ে বিজ্ঞানীরা যতোটুকু জানতে পেরেছে, ব্রেইন নিয়ে ততোটা জানা হয়নি এখনো। মগজে দুই ধরণের কোষ থাকে। একটি হলো নিউরণ অন‍্যটি হলো গ্লিয়া। নিউরণই আমাদের মধ‍্যে খুব বেশি পরিচিত। মহাবিশ্বের মিল্কিওয়ে গ‍্যালাক্সিতে যতোগুলো নক্ষত্র আছে, একজন মানুষের মগজে ততগুলো নিউরণ আছে। সংখ‍্যায় প্রায় একশো বিলিয়ন! প্রায় একশো বিলিয়ন নিউরণ একে অন‍্যের যাথে যুক্ত হয়ে এক অসম্ভব জটিল নেটওর্য়াক তৈরি করেছে। —অবিশ্বাস‍্য! শরীরে বিভিন্ন ধরণের কোষ থাকে। আর নিউরণ হলো দৈর্ঘে সবচেয়ে লম্বা কোষ! ব্রেইনের একটা অংশের নাম হলো হিপোক‍্যাম্পাস। এই যে আমরা বিভিন্ন জায়গায় যাই, বিভিন্ন লোকেশন মনে থাকে এবং সে অনুযায়ী এক জায়গা থেকে অন‍্য জায়গায় যেতে পারি (নেভিগেশন), সেটা প্রসেসিং হয় এই হিপোক‍্যাম্পাসে। হিপোক‍্যাম্পাসে কিছু ব্রেইন সেল আছে যারা জিপিএস-এর মতো কাজ করে। একসময় ধারণা করা হতো মানুষের এই নেভিগেশনের ক্ষমতাটা আপনা-আপনি হয়। কিন্তু পরবর্তীতে বিজ্ঞানীরা পরীক্ষার মাধ‍্যমে প্রমাণ করেন যে হিপোক‍্যাম্পাসে এই নেভিগেশন মেমরি স্টোর থাকে এবং প্রসেস হয়।— ব্রেইনের অভ‍্যন্তরীণ জিপিএস। এই আবিষ্কারের জন‍্য ২০১৪ সালে নোবেল পুরস্কার দেয়া হয়েছিলো। নারীদের চেয়ে পুরুষের ব্রেইন ভালো—এটা সার্বজনীন একটা মিথ এবং প্রচলিত কথা। কোন ভিত্তি নেই। মানুষের ব্রেইন একসাথে একাধিক কাজ (মাল্টিটাস্ক) করতে পারে না। আমাদের ব্রেইন মাল্টিটাস্কের জন‍্য ডিজাইন করা হয়নি। যখন একাধিক কাজ আমরা সমান্তরালে করতে যাই, তখনই ফোকাস কমে যায়। কাজ স্লো হয়ে যায়। ভুল হয়। পৃথিবীতে অসংখ‍্য সড়ক দুর্ঘটনা হয় শুধুমাত্র ড্রাইভ করার সময় মানুষ কথা বলে কিংবা ফোন চেক করে বলে! এমনকি ড্রাইভ করার সময় অন‍্যমনস্ক হলেও দুর্ঘটানার সম্ভাবনা থাকে। ব্রেইন হলো ক্রস ফাংশন করে। অর্থাৎ, ব্রেইনের ডান দিকের অংশ, শরীরের বাম অংশকে নিয়ন্ত্রণ করে। আর বাম অংশ, শরীরের ডান অংশকে নিয়ন্ত্রণ করে। যেমন, মানুষের যদি ডান হাত, ডান পা প‍্যারালাইজড হয়ে যায় তাহলে ধারণা করা যায় ব্রেইনের বাম অংশ স্ট্রোক করেছে! ব্রেইন সুস্থ রাখার জন‍্য ঘুম খুবই প্রয়োজন। স্বাস্থ‍্যসম্মত খাবার এবং ব‍্যায়াম। বিভিন্ন স্টাডি বলে, নতুন নতুন বিষয় শিখলে ব্রেইনের কিছু রোগ সহজে হয় না। মানুষের বয়সের সাথে সাথে কিছু ব্রেইন ডিজিজ হওয়ার সম্ভাবনা বেড়ে যায়। যেমন, এলজাইমার ডিজিজ! মানুষ বেশিদিন বাঁচলে, সে একটা ভ্রষ্ট স্মৃতি নিয়ে বাঁচতে হয়! —দুর্ভাগ‍্য! মগজহীন প্রাণীর কথা উঠলে প্রথমেই জেলিফিসের কথা আসে। ব্রেইন না থাকলেও জেলিফিস তার জগতে সুন্দর চলছে! প্রাণীজগতে সবচেয়ে উন্নত মগজ নিয়ে মানুষই আসে। তাই সম্ভবত মানুষই সবচেয়ে হিংস্র, সবচেয়ে দয়ালু এবং আবেগী প্রাণী।
জ্ঞান-গবেষণার দুনিয়ায় সবচেয়ে বেশি পাবলিকেশন করে আমেরিকা। তার পরই চীনের অবস্থান। ভারতের অবস্থান তৃতীয়। দুনিয়ার যে দেশগুলো যতো বেশি মানসম্পন্ন গবেষণা আর্টিকেল পাবলিশ করে, সে দেশ ততোটাই দাপটের সাথে নিজের অবস্থান জানান দেয়। সে দেশগুলোর অর্থনীতি ততই শক্তিশালী হয়। টেকসই হয়। সেসব দেশের কোন ইউনিভার্সিটিতে গিয়ে নেতার পোস্টারে ছেয়ে যাওয়া ক‍্যাম্পাস দেখবেন না। বিশ্ববিদ‍্যালয়ের ভিসিকে পেছনের দরজা দিয়ে পালাতে শুনবেন না। কোন ভিসি বলবে না—ওমুক ছাত্রদের চাকরিতে অগ্রাধিকার দেয়া হবে। সেসব দেশের বিশ্ববিদ‍্যালয়গুলো হলো মেধা চর্চা, মেধার চাষ ও মেধার আবাদের উৎকৃষ্ট ভূমি। সেসব দেশের বিশ্ববিদ‍্যালয় থেকে বের হয় দেশ প্রতিরক্ষার একেকটি বারুদ! ভারত থেকে আমরা পেঁয়াজ আনি, গরু আনি, ভ‍্যাকসিন আনি। কিন্তু ভারতের শিক্ষাঙ্গনের পরিবেশ আনি না। তাদের বিশ্ববিদ‍্যালয়গুলোতে জ্ঞান-গবেষণার যে বিশ্বমানের চর্চা ও সংস্কৃতি—সেটা ধার করি না। কী দুর্ভাগ‍্য! আমাদের বিশ্ববিদ‍্যালয়গুলোতে আমরা রাজনীতির আবাদ করি। ছাত্র রাজনীতি দিয়ে নেতাদের ক্ষমতা টেকাই। হল দখল করি। স্বাধীনতা ও স্বার্বভৌমত্ব রক্ষায় ছাত্র-শিক্ষকরা মিলে কোমরে গামছা বেঁধে রাজনীতি করছি। সরকার ইউনিভার্সিটিগুলোকে নিজেদের স্বার্থে যাচ্ছেতাই ভাবে ব‍্যবহার করছে। আমরা জেনেশুনে শিক্ষাপ্রতিষ্ঠানগুলোকে ধ্বংস করে, দেশকে নিয়ে শুধু পজিটিভিটির স্বপ্ন দেখি! 
বিদেশে থেকে আর যা কিছুই করেন, দেশ নিয়ে কথা বলবেন না। কারণ দেশ নিয়ে কথা বলার ইজারা শুধু দেশস্থানীদেরই আছে!
২০০৯-১০ সালে চীন থেকে প্রায় এক লক্ষ বিশ হাজার স্টুডেন্ট আমেরিকায় আসে উচ্চশিক্ষা ও গবেষণার জন‍্য। দশ বছর পর, ২০১৮-১৯ সালে সে সংখ‍্যা দাঁড়ায় তিন লক্ষ সত্তর হাজারে। দশ বছরে প্রায় তিনগুণ বেড়ে যায়। সারা দুনিয়া থেকে আমেরিকায় যতো স্টুডেন্ট আসে, তার এক তৃতীয়াংশ হলো চীনের। আর সেই লক্ষ লক্ষ স্টুডেন্ট থেকে চীন সরকার “সহস্র মেধাবী প্রকল্পের” মাধ‍্যমে দ‍্যা মোস্ট টেলেন্টেড এন্ড ইয়াং গবেষকদের ফিরিয়ে নিয়ে প্রচুর পরিমানের ফান্ড দিয়ে দেশের কাজে লাগাচ্ছে। গবেষণা, আবিষ্কার, উদ্ভাবনে চীন অপ্রতিরোধ‍্য হবে না তো আমরা হবো?
জো বাইডেন আমেরিকার সেরা সেরা বিজ্ঞানী ও গবেষকদের নিয়ে একটা কাউন্সিল গঠন করেন। নোবেল বিজয়ী কেমিস্ট ফ্রান্সিস আরনল্ড সহ আমেরিকার কিছু লিডিং সাইন্টিস্টদের নিয়ে এই এডভাইজরি কাউন্সিল তৈরি করা হয়। এই সাইন্টিস্টরা প্রেসিডেন্টকে দেশের বিজ্ঞান ও প্রযুক্তি নিয়ে গাইড করবে। প্রেসিডেন্ট সে অনুযায়ী পদক্ষেপ নিবে। অনুদান দিবে। বাজেটে বিজ্ঞান ও প্রযুক্তিকে অগ্রাধিকার দিবে। —এটাই হলো স্ট্রাকচার! এটাই হলো নেট প্রোডাক্টিভিটি বৃদ্ধির প্রথম ধাপ। আমাদের স্বাস্থ‍্যমন্ত্রী হলো ইংরেজিতে পড়া একজন ব‍্যাবসায়ী। শিক্ষামন্ত্রী হলেন ডাক্তার। মানলাম, মন্ত্রীকে কোন বিষয়ে এক্সপার্ট হওয়া লাগে না। কিন্তু মন্ত্রীর উপদেষ্টা কমিটি কিংবা সংশ্লিষ্ট মন্ত্রনালয়ের সচিব, উপসচিব এইসব পদে যারা আছেন, তাদের মধ‍্যে কি কোন গবেষক আছেন? দীর্ঘদিন মূলধারার গবেষণার সাথে সম্পৃক্ত ছিলো এমন কয়জন লোককে আমাদের উপদেষ্টা কমিটিগুলোতে রাখা হয়? একটা মন্ত্রণালয়ের সচিবদের ছাড়াও এক্সপার্ট কমিটি থাকা উচিত। সেই এক্সপার্ট কমিটিগুলোতে রাজনৈতিক পরিচয় না দেখে রাখা উচিত ইউনিভার্সিটির ডাকসাইটে প্রফেসরদের যারা চলমান গবেষণার সাথে যুক্ত। আমাদের শিক্ষামন্ত্রনালয়ের তেমন একটা এক্সপার্ট টিম নেই। আমাদের বিজ্ঞান মন্ত্রণালয়ে তেমন একটা এডভাইজরি কাউন্সিল নেই। তাহলে মন্ত্রীদেরকে গাইড করবে কারা? —মন্ত্রীরা কী আদৌ গাইডের প্রত‍্যাশা করে কিনা, সেটাও একটা বিষয়! কালের সাথে একটা রাষ্ট্রকে এগিয়ে যেতে হলে, এই গাইডেন্সটা হওয়া চাই পোক্ত!
বিজ্ঞানী পল ডিরাককে গন্য হয় নিউটনের পর সবচেয়ে মেধাবী ব্রিটিশ গণিতবিদ এবং ফিজিসিস্ট হিসেবে। তার বিখ্যাত উদ্ভাবন হলো “এন্টিম্যাটার”। তিনি এই এন্টিম্যাটারের অস্তিত্বের কথা গাণিতিকভাবে দাবি করেছিলেন। তার দাবির কয়েক বছর পর, পরীক্ষার মাধ্যমে এন্টিম্যাটারের অস্তিত্বের প্রমাণ মেলে। পল ডিরাকের বিষয়ে আমার মন্তব্য—তিনি হলেন আইনস্টাইন বিহীন পৃথিবীর আইনস্টাইন! সাইন্টিফিক প্রফেট! ডিরাক তার কাজের জন্য নোবেল মুকুট পরেছিলেন মাত্র একত্রিশ বছর বয়সে। যাইহোক, এই ডিরাক ছাব্বিশ বছর বয়সে জগৎখ্যাত এক বই লিখলেন—প্রিন্সিপলস অব কোয়ান্টাম মেকানিক্স! এই বইটিতে তিনিই প্রথম দুটি সাব-এটমিক কণার নাম দেন—বোসন এবং ফার্মিয়ন; বাঙালী বিজ্ঞানী সত্যেন বোস এবং ইটালিয়ান বিজ্ঞানী এনরিকো ফার্মির নামানুসারে। ডিরাকের দেয়া সেই নাম গ্রহণ করেছিলো সারা দুনিয়া। ১৯৫৪ সালে, বোসের আমন্ত্রণে ডিরাক পৌঁছলেন কলকাতায়।
আমাদের দেশের বিশ্ববিদ‍্যালয়ের শিক্ষকরা যখন পিএইচডি করতে বিদেশে যায় তখন চব্বিশ-পঁচিশ বছরের তরুণ-তরুণীদের সাথে কাজ করে। সেসব তরুণরাই তাদের কলিগ হয়। কিন্তু এই শিক্ষকরাই যখন পিএইচডি শেষে দেশে ফিরে, তখন আর দেশের তরুণদের নিয়ে প্রবল স্বপ্ন দেখে না। স্বপ্ন দেখার সুযোগও হয়তো থাকে না। অথচ, তাদের উচিত ছিলো দেশের চব্বিশ-পঁচিশ বছরের তরুণ-তরুণীদের কী করে উচ্চতর গবেষণায় যুক্ত করা যায়, সে উদ্দেশ‍্যে কাজ করা। আফসোস, পঞ্চাশ বছরে কতো সহস্র শিক্ষক বিদেশ থেকে পিএইচডি করে গেলো, অথচ এই সংস্কৃতিটাই প্রতিষ্ঠা করা গেলো না আজো! দেশের বিশ্ববিদ‍্যালয় ও গবেষণা ইনস্টিটিউটগুলোতে যতোদিন তরুণদের দিয়ে মানসম্পন্ন পিএইচডি না হবে, ততোদিন গবেষণার সংস্কৃতি গড়ে তোলা অসম্ভব! অসম্ভব!
সোমবার (১৮ জানুয়ারি) আমেরিকায় পাবলিক হলিডে। মার্টিন লুথার কিং ডে। যদিও লুথার কিং-এর জন্মদিন হলো ১৫ই জানুয়ারি, কিন্তু ছুটি পালন করা হয় জানুয়ারির তৃতীয় সোমবার। মার্টিন লুথার কিং ডে তে আমেরিকার প্রায় সবকিছুই বন্ধ থাকে। স্কুল-কলেজ, অফিস-আদালত! মজার বিষয় হলো, আমেরিকার প্রথম প্রেসিডেন্ট ও অন‍্যতম স্থপতি জর্জ ওয়াশিংটনের জন্মদিনও এদেশে ওয়াশিংটন ডে হিসেবে পালিত হয়। তবে ওয়াশিংটন ডে তে সকল অফিস বা প্রতিষ্ঠান বন্ধ থাকে না। লুথার কিং মাত্র উনচল্লিশ বছর বেঁচে ছিলেন। কিন্তু আমেরিকার ইতিহাসে সবচেয়ে বড়ো ভূমিকা রেখে গেছেন। বৈষম‍্য দূরীকরণের জন‍্য তার লড়াইয়ের ফলাফল হলো সিভিল রাইটস। আমেরিকা যে সকল জাতের, সকল ধর্মের মানুষের এক মিলনমেলা হচ্ছে—সেটার জন‍্য লুথার কিং স্মর্তব‍্য! বৈষম‍্যের বিরুদ্ধে লুথার কিং এক বৈশ্বিক উদাহরণ হয়ে আছেন।
"অনেকগুলো শিল্পপ্রতিষ্ঠানের মালিক, এক ভদ্রলোক আমাকে ফোন করে প্রায় ভর্ৎসনার সুরে বললেন, ‘আপনারা কী সব নিয়ে লেখালেখি করেন? দেশের এক নম্বর সমস্যা নিয়ে তো কিছু লেখেন-টেখেন না।’ আমি হেসে বললাম, ‘এক নম্বর সমস্যা কোনটা?’ ‘শোনেন, মশিউল সাহেব, আমার প্রতিষ্ঠানে কিছু লোক দরকার। এক লাখ, দেড় লাখ টাকা বেতন দেব, দুই মাস ধরে পত্রিকায় বিজ্ঞাপন দিচ্ছি, কিন্তু লোক পাচ্ছি না।’ ‘বলেন কী? দেশে লাখ লাখ উচ্চশিক্ষিত বেকার ছেলেমেয়ে ঘুরে বেড়াচ্ছে, আর আপনি এত টাকা বেতন দিতে চেয়েও লোক পাচ্ছেন না?’ ‘না, সত্যিই পাচ্ছি না। ইন্টারভিউ দিতে আসে, অনার্স–মাস্টার্স পাস করা তরুণেরা ইন্টারভিউ দিতে আসে, কিন্তু কিচ্ছু জানে না। ঢাকা ভার্সিটি থেকে ইংলিশে মাস্টার্স করে আসছে, দুইটা সেনটেন্স শুদ্ধ করে ইংলিশ লিখতে পারে না। কথা বললে মনে হবে আইকিউ লেভেল এত কম! দুনিয়ার কোনো খোঁজখবরই রাখে না।’" উপরের লেখাটি গত ৬ই জানুয়ারী ২০১৯-এ প্রথম আলোতে 'চাকরি নেই, না দক্ষ লোকের অভাব" শিরোনামে প্রকাশিত মশিউল আলমের লেখাটির প্রথম কিছু লাইন। পরিস্থিতির কি কোন উন্নতি হয়েছে? বরং আরো খারাপ হয়েছে। আমি বাংলাদেশের শিক্ষার মান নিয়ে এতদিন যা লিখে আসছি এই লাইনগুলি যেন তারই ক্লিয়ার টেস্টামেন্ট। আজকে সকালে যেই স্ট্যাটাসটি পোস্ট করেছি সেটিও আমাদের শিক্ষার কি দুরবস্থা তার প্রতিফলন ঘটেছে। কিছুদিন আগে গ্লোবাল নলেজ ইনডেক্স প্রকাশিত হয়েছে। সেখানে রিপোর্ট করেছে যে নলেজ ইনডেক্সে আমরা দক্ষিণ এশিয়ার মধ্যে তলানিতে। অর্থাৎ ভারত, পাকিস্তান শ্রীলংকা এমনকি নেপালেরও নিচে। উচ্চ বেতনের অনেক চাকুরী এখন নিয়ে নিচ্ছে বিদেশিরা। আর আমার দেশের বিশ্ববিদ্যালয় থেকে পাশ করা গ্রাজুয়েটরা তাদের নিম্নমানের শিক্ষার জন্য চাকুরী পাচ্ছে না। সার্টিফিকেটধারির সংখ্যা কিন্তু অভাব নাই। বিশ্ববিদ্যালয়েরও অভাব নাই
চার হাজার কোটি টাকার বেশি বরাদ্ধ করা হয়েছে করোনার ভ‍্যাকসিনের জন‍্য। এই টাকা যদি এক বছর আগেও বরাদ্ধ করে দেশ ও দেশের বাহিরের দুইশ এক্সাপার্টকে দিয়ে একটা মাস্টার প্রজেক্ট শুরু করতো, তাহলে আমরা নিজেরাই ভ‍্যাকসিন তৈরির উদাহরণ সৃষ্টি করতে পারতাম। সেটা এক বছরে না হলে তিন বছরে হতো। কিন্তু পৃথিবীতে একটা বার্তা পৌঁছাতো। দেশে গবেষণার সংস্কৃতিতে একটা মাইল ফলক হতো। দেশে আরো দুইশো এক্সপার্ট তৈরি হতো। ভ‍্যাকসিন আমদানির পাশাপাশি ভ‍্যাকসিন তৈরির উদ‍্যোগটা তো নিতে হবে! এই টাকাটা এখন কোথায় যাবে? —ভারত কিংবা ইংল‍্যান্ডের পকেটে। যাদের কাছ থেকে আমরা টিকা কিনবো! পঞ্চাশ বছর বয়সেও আর কতো কেনার মধ‍্য থাকবো। পেঁয়াজ, গরু সবই কিনবো। সাথে ওষুধ টিকা! বাকী পঞ্চাশ বছরে আরো তিনটি ব্রিজ বানিয়ে উন্নয়নের গীত গাইবো। —আমরা স্বনির্ভর একটা জাতি! অন‍্যের গড়া খাই পড়ি, নিজের ঘরে ত‍্যাগি! রাষ্ট্রের কতো বছর হলে দুরদর্শীতা তৈরি হয়?
আমাদের দেশের সরকার ফেইসবুক, টুইটার বন্ধ করে দেয়! আর ফেইসবুক, টুইটার ওদের দেশের প্রসিডেন্টের একাউন্ট লক করে দেয়। ক্ষমতা কার বেশি, বুঝতেছিনা।
—ভেঙ্কট রামকৃষ্ণন— ভেঙ্কট রামকৃষ্ণনকে আমি প্রথম দেখি, ২০০৯ সালের ডিসেম্বরে। সে বছর তিনি রসায়নে নোবেল বিজয়ী। প্রথা অনুযায়ী স্টকহোম ইউনিভার্সিটিতে এসেছেন নোবেল লেকচার দিতে। সাতান্ন বছরের ভেঙ্কট, বেশ হাস্য-কৌতুক করে লেকচার দিলেন। বুঝলাম, লোকটার উইট আছে। ভেঙ্কটের কাজ ও জীবনী তখন আমাকে নাড়া দেয়। তিনি জন্মেছেন ভারতে। ব্যাচেলর পর্যন্ত পড়েছেন সেখানেই। পিএইচডি, পোস্টডক করেছেন আমেরিকায়। ফিজিক্সে পিএইচডি করে পরবর্তীতে বায়োলজির দিকে তার আগ্রহ চলে যায়। খুব দ্রুত তিনি গবেষণায় সাফল্য পেতে থাকলেন। একসময় তার ডাক এলো কেমব্রিজ ইউনিভার্সিটি থেকে। কোষের রাইবোজোম নিয়ে কাজ করে, পৃথিবীর সকল খ্যাতনামা পুরস্কার অর্জন করেন তিনি। ভেঙ্কট, আমেরিকান ও বৃটিশ দ্বৈত নাগরিক।
ট্রাম্প নির্বাচনের ফলাফল মেনে নিতে আগ্রহী না। আমেরিকার গণতান্ত্রিক সংস্কৃতিতে এটা বড়ো প্রভাব ফেলছে। কিন্তু তার এই আচরণ, এশিয়া-আফ্রিকার বহুদেশের উপরও নেগেটিভ প্রভাব ফেলছে। দুনিয়ার বহু দেশ আমেরিকাকে গণতন্ত্রের উদাহরণ হিসেবে ব‍্যবহার করে। এশিয়া-আফ্রিকার বহু দেশে ছদ্মগণতন্ত্র (সুডোডেমোক্রেসি), স্বৈরগণতন্ত্র কিংবা মুগুরগণতন্ত্র চলছে। সেসব দেশের নেতারা এখন বলছে—আমেরিকার নির্বাচনই সুষ্ঠ হয় না। অন‍্যদিকে চীনের তড়িৎ-উন্নয়নও অনেক দেশের রাজনৈতিক সংস্কৃতিতে নেগেটিভ প্রভাব ফেলছে। চীন দুনিয়ার একমাত্র দেশ, যারা গণতন্ত্র ছাড়া এত দ্রুত পরাশক্তির দেশে পরিণত হয়েছে। চীনে মানুষের কথা বলারও কোন জো নেই। আলিবাবার মতো প্রতিষ্ঠানের চ‍েয়ারম‍্যানকে ভ‍্যানিশ করার চেষ্টা করছে চীন সরকার। এখন স্বৈরগণতান্ত্রিক দেশের নেতারা চীনের উদাহরণ দেয়। চীন যদি গণতন্ত্র ও বাকস্বাধীনতা ছাড়াই পরাশক্তির দেশ হতে পারে—তাহলে গণতন্ত্রের দরকার কী? কোন দেশে গণতন্ত্র না থাকলে আমেরিকার যতো মাথাব‍্যাথা, চীনের তো অতো মাথ‍াব‍্যাথা নেই। সুতরাং চীন যদি সুপার পাওয়ার হয়, তাহলে গণতন্ত্রের জন‍্য এডভোকেসি ও হস্তক্ষেপ কে করবে? —সেটা আশংকার বিষয়!
দুনিয়াতে মানুষ মরে সাফ হয়ে যাচ্ছে। কিন্তু সোনার দাম বাড়ছে। বুঝিনা এইসব হিসাব-নিকাশ! 
ঢাকা বিশ্ববিদ‍্যালয়ের মাইক্রোবায়োলজি ডিপার্টমেন্টে দুটি লেকচারার পদের জন‍্য আবেদনকারীদের মধ‍্যে পাঁচজন পিএইচডি করা প্রার্থী ছিলো। কিন্তু তাদের কাউকে তো নিয়োগ দেয়া হয়নি। এমন হবে, এটা তো সবাই জানতো। যারা আবেদন করেছে, তারাও জানে। তবুও হয়তো করেছিলো, স্বপ্ন নিয়ে। আশা নিয়ে। যুক্তরাষ্ট্রের ইউনিভার্সিটি অব টেক্সাস থেকে পিএইচডি করা ড. মোরশেদা মাহবুব, যুক্তরাজ্যের কার্ডিফ বিশ্ববিদ্যালয় থেকে পিএইচডি করা ড. শুভ্র প্রকাশ নন্দী, ডেনমার্কের কোপেনহেগেন বিশ্ববিদ্যালয় থেকে পিএইচডি করা ড. জিনাত জেরিন হোসাইন ও ড. জান্নাতুল ফেরদৌস এবং ঢাবি থেকে পিএইচডি করা ড. শারমিন জামান ইমনকে বাদ দেয় বাছাই বোর্ড। —কী চমৎকার না বিষয়টা! তাহলে কাকে নিয়োগের সুপারিশ করা হয়েছে? —যাদের সাথে ডিপার্টমেন্টের রাজনৈতিক প্রভাবশালী শিক্ষকের পরিচয় আছে, সম্পর্ক আছে, কিংবা যাদের সাথে সরকারী দলের নেতাদের সম্পর্ক আছে। অথচ, এই যে ছেলে-মেয়েগুলো যারা বিদেশ থেকে পিএইচডি নিয়ে গেলো, তারা যদি দেশে ফিরে না যেতো, তাহলে আপনারা তাদের চৌদ্দগুষ্ঠিকে গালাগালি করতেন। —বলতেন, ওরা দেশের টাকায় পড়াশুনা করে বিদেশে গিয়ে সাদা চামড়ার কাছে নিজেদের বিকিয়ে দিয়েছে। পিএইচডি করে কেউ কোন দেশে লেকচারার হয় না। পিএইচডি-পোস্টডক থাকলে সরাসরি এসিসট‍্যান্ট প্রফেসর হয়। চীন দেশে সরাসরি এসোসিয়েট প্রফেসর বা প্রফেসর হওয়া যায়! কিন্তু ওরা পিএইচডি করে নিজের দেশে লেকচারার পদে আবেদন করেছিলো! অথচ ওদের বন্ধুরা কিন্তু কোন ডিগ্রি-মিগ্রি ছাড়াই ওখানে এসোসিয়েট প্রফেসর হয়ে বসে আছে। বিশ্ববিদ‍্যালয়ের র‍্যাঙ্কিং মায়ের হাতের মোয়া না! বাংলাদেশের কোন বিশ্ববিদ‍্যালয়, এশিয়ার র‍্যাঙ্কিং-এ যদি পাঁচশতের মধ‍্যেও থাকে, তাহলেও আমি সন্দেহ করবো। খুঁটিয়ে খুঁটিয়ে দেখতে চাইবো কারা, কিভাবে, কোন ক্রাইটেরিয়ায় এই র‍্যাঙ্কিং করেছে। এগুলো প্রাচ‍্যের (মানে ব-দ্বীপের) হার্ভাড, এমআইটি আর অক্সফোর্ড হয়ে থাকারই যোগ‍্য। আওয়ার কান্ট্রি ইজ এ ল‍্যান্ড অব ব্রিলিয়ান্ট মাইন্ড কিলার!
—অন্তরালের যোদ্ধা— দক্ষিণ কোরিয়া ক্রিকেট খেলে না। ফুটবলে নেই তাদের বিশ্ব তাক করা দল। কিন্তু এই দেশ গবেষণায় সারা দুনিয়াকে তাক লাগানোর ক্ষমতা রাখে। দুনিয়াতে যে দুটি দেশ তাদের জিডিপির সবচেয়ে বেশি অংশ গবেষণায় খরচ করে, কোরিয়া তার একটি। দ্বিতীয় দেশটি হলো ইসরাইল। এই দুই দেশ যেনো টেক্কা দিয়ে গবেষণায় টাকা ঢালছে। বিশ্বব্যাংকের তথ্য অনুযায়ী, ২০১৭ সালে কোরিয়া তার জিডিপির ৪.৫৫% অর্থ ব্যায় করেছে গবেষণায়। আর ইসরাইল করেছে ৪.৫৮%। আমেরিকা ব্যায় করেছে তাদের জিডিপির ২.৮%। দক্ষিণ কোরিয়া, এ পর্যন্ত সবচেয়ে বেশি মানুষদের করোনা টেস্ট করতে সক্ষম হয়েছে। করোনার বিরুদ্ধে কোরিয়ার ”প্রতিরোধ শক্তি” বহু দেশের জন্য মডেল হয়ে দাঁড়িয়েছে। করোনা ভাইরাস যখন সারা দুনিয়াকে কাঁপিয়ে দিয়েছে, তখন সবাই আশায় আছে কখন বিজ্ঞানীরা একটা ভ্যাকসিন তৈরি করবে। কখন একটা এন্টিভাইরাল ড্রাগ নিয়ে উদ্ধারকর্তার মতো দাঁড়িয়ে থাকবে গবেষকরা। বিজ্ঞানীদের কাজের দিকে এমন নিদারুণ করুণভাবে পৃথিবীর মানুষ সম্ভবত বহুদিন তাকিয়ে থাকেনি। আমরা ভুলে যাই, বিজ্ঞান গবেষণা কোন নব্বই মিনিটের খেলা নয়। কিংবা এক ঘণ্টার বিনোদন শো নয়। গবেষণার জন্য সময় প্রয়োজন হয়। প্রয়োজন হয় অনেক অর্থ আর মেধার। একজন গবেষক তৈরি করতে অনেক টাকা খরচ করতে হয়। সমগ্র দুনিয়ায় আমরা মিলিটারির জন্য যতো টাকা খরচ করি, খেলা-ধূলার জন্য যতো অর্থ ব্যায় করি, গবেষণার জন্য তার অর্ধেকের অর্ধেক টাকাও খরচ করি না। আমার দেশটাতে গবেষণার জন্য সরকার ধরতে গেলে কোন টাকাই দেয় না। যে পরিমাণ টাকা সেনাবাহিনীর জন্য খরচ করা হয়, যে পরিমাণ অর্থ লুটপাট হয়, তার সিকি ভাগও গবেষণার জন্য খরচ করা হয় না। তার উপর, গবেষণার যে সংস্কৃতি ও ব্যাবস্থাপনা, সেটা একটা হ-য-ব-র-ল দশা হয়ে আছে। বাংলাদেশের ভিক্ষুকরা ভিক্ষাবৃত্তি করে বছরে যেই টাকা উপার্জন করে, সে পরিমাণ টাকাও বিশ্ববিদ্যায়গুলোতে গবেষণার জন্য দেয়া হয় না। সুতরাং এই রকম বৈশ্বিক মহামারির সময়, আমাদের দেশের মানুষের কাছে স্বপ্নে পাওয়া সূত্রের সমাধান করা ছাড়া আর কোন উপায় নাই। করোনা ভাইরাসের গ্রাস থেকে মানব সভ্যতাকে বাঁচাতে দুনিয়ার বহু বিজ্ঞানীরাই কাজ করে যাচ্ছেন। তাদের সবাইকে আমরা চিনি না। জানি না। তাদের কথা হয়তো আমাদের মনেও থাকবে না। তারা হলেন অন্তরালের যোদ্ধা। এমন যোদ্ধাদের তৈরি করতে হয়। মানুষের অদৃশ্যমান শত্রু আছে, এবং সেসব শত্রুদের কাছ থেকে বাঁচতে হলে এমন যোদ্ধা তৈরিতে সমাজকে কাজ করতে হয়। দুনিয়ার সব দেশ তেমন যোদ্ধা তৈরিতে সজাগ নয়। কিছু দেশ এখনো তেমন যোদ্ধা তৈরি করে বলেই, মানব সভ্যতা আশার আলো দেখে। করোনা ভাইরাস, একুশ শতকের দুনিয়াকে তেমন যোদ্ধা তৈরির গুরুত্বটা আরো প্রকটভাবে বুঝিয়ে দিয়ে যাবে। ……. নিউজার্সি, যুক্তরাষ্ট্র। লেখাটা লিখেছিলাম গত মার্চে। আজ নয় মাস পর আমরা কয়েকটি ভ‍্যাকসিন পেয়েছি। ২০২১ সালে বেশ কিছু এন্টিভাইরাল ড্রাগ আসবে। আমি জানি না বাংলাদেশ সরকার এই মহামারি থেকে গবেষণার গুরুত্বটুকু বুঝবে কিনা!
০২০ সালের বিদায় ক্ষণে দক্ষিণ কোরিয়া তাদের গবেষণার জগতে একটা বড়ো সাফল‍্য অর্জন করেছে। তাদের নিউক্লিয়ার ফিউশন গবেষকরা ল‍্যাবরেটরিতে সূর্যের মতো উচ্চ তাপমাত্রা তৈরিতে সক্ষম হয়েছে। ২০ সেকেন্ড যাবৎ ১০০ মিলিয়ন ডিগ্রি সেলিয়াস তাপমাত্রা তৈরি করতে পেরেছ তারা। এতো সময় ধরে এতো উচ্চ তাপমাত্রা সৃষ্টির রেকর্ড এটাই। এই অর্জন, নিউক্লিয়ার ফিউশন গবেষণায় তাদের অবস্থানকে পৃথিবীতে আরো এগিয়ে নিলো। আরো শক্তিশালী করে দিলো। তাদের লক্ষ‍্য ২০২৫ সালের মধ‍্যে অন্তত পাঁচ মিনিট (তিনশ সেকেন্ড) সময়কাল ধরে ১০০ মিলিয়ন ডিগ্রি সে. তাপমাত্রা তৈরি করা। নিউক্লিয়ার ফিউশন গবেষণায় দক্ষিণ কোরিয়া পৃথিবীর অন‍্যতম লিডিং দেশ। গবেষণার এমন বহুক্ষেত্রে এই ছোট্ট দেশটি দুনিয়ার সবার চেয়ে এগিয়ে থাকতে চায়—এটাই তাদের লক্ষ‍্য।
সারা দুনিয়া থেকে আমরা খাবার সংস্কৃতি ধার করি। পোশাক সংস্কৃতি নেই। বাংলিশে কথা বলার ঢং ধার করি। ইংরেজিতে কথা বলার ভাব ধার করি। নাটক-মুভি অনুসরণ করি। কিন্তু সারা দুনিয়ার শিক্ষা ও গবেষণার সংস্কৃতিটা কেন যে আমরা ধার করি না, অনুসরণ করি না, সেটা আজো বুঝি না। দুনিয়ার কোন সভ‍্য দেশের ইউনিভার্সিটির দেয়ালে দেয়ালে নেতা-নেত্রীর ছবি থাকে না। পোস্টার থাকে না। নির্বাচনী প্রচারণা থাকে না। —আমরা কী সেটা ধার করতে পারতাম না? দুনিয়ার কোন সত‍্যিকারের ইউনিভার্সিটিতে ছাত্রদের এমন দলান্ধ রাজনীতি থাকে না। শিক্ষকরা এমন প্রকাশ‍্যে নোংরা রাজনীতির প্রতিযোগিতায় নামে না। —আমরা কী এই ভালটুকু ধার করতে পারতাম না? দুনিয়ার কোন শিক্ষা প্রতিষ্ঠানে “সেশন জ‍্যাম” বলে কিছু নেই। বিদ‍্যালয়ের প্রাঙ্গনে নেতাদের মাস্তানি নেই। মিছিল-মিটিং-ভাষণ নেই। —আমরা কী এই সংস্কৃতিটুকু ধার করতে পারতাম না? আমরা দেশ নিয়ে বড়ো বড়ো কথা বলি আর স্বপ্ন দেখি। অথচ দুনিয়া থেকে ভালো কিছু সহজে ধার করতে চাই না। এমন যদি হতো, আমরা সারা দুনিয়ার শিক্ষা ব‍্যবস্থা থেকে শুধু ভালোগুলো বেছে বেছে ধার করেছি, তাহলে দুনিয়া থেকে আর কিছু না নিলেও এতোদিনে আমরা স্বনির্ভর, সুষ
ক্রিসমাসের সময় আমার ব‍্যক্তিগত ভাবে সবচেয়ে ভালো লাগে লাইটিং। রাস্তা-ঘাটে, শপিংমলে, মানুষের বাড়ি-বাড়ি এই যে আলোকসজ্জা, এটা খুবই দারুণ লাগে। এই আলোকসজ্জাটা ইউরোপ-আমেরিকার আবহওয়ার সাথেও বেশ মানায়। যেহেতু ডিসেম্বর মাসে খুব ঠাণ্ডা থাকে, দিন ছোট থাকে, তাই চারদিকে আলোয় আলোয় ভরা থাকলে কেমন যেনো মনো ভালো হওয়ার বিষয় থাকে। ক্রিসমাস আর নিউ ইয়ার খুব কাছাকাছি হওয়ায়, প্রায় দশদিনের মতো টানা একটা ছুটি পাওয়া যায় প্রতি বছর। এইটা আরো বেশি উপভোগ‍্য। —আরাম! এই যে বলে না—ধর্ম যার যার উৎসব সবার, এখানে আপনারা রাজনীতি ও ধর্মকে খুঁজেন। টানাটানি করেন, গালাগালি করেন! কিন্তু আমার মনে হয় সবাই যে ছুটিটা উপভোগ করে এজন‍্যই উৎসব সবার! দুনিয়ার সব ধর্মীয় উৎসব বা যে কোন উৎসবের প্রধাণতম আর্কষণ বা কেন্দ্রবিন্দু কিন্তু খাওয়া-দাওয়া। সুতরাং আপনি যদি খেতে পছন্দ করেন এবং সামর্থ‍্য থাকে, তাহলে যে কোন উৎসবের ছুটিতে বাসায় বসে নিজের মতো খাবার খান। আমি যেমন ক্রিসমাসের ছুটিতে বাসায় বসে আলু-পরটা, ডাল পুরি, কাবার এমন দীর্ঘ একটা তালিকা করেছি। সব না পারি, কিছু তো খাওয়া হবে। 🙂 দুনিয়ার সব উৎসবেই ব‍্যবসায়ীরা শুধু ছাড় দেয়! ছাড় দিতে দিতে যেনো পণ‍্য ফ্রি দেয়ার মতো অবস্থা। সুতরাং আপনি যদি কেনাকাটা করতে পছন্দ করেন এবং আপনার সামর্থ‍্য থাকে তাহলে কিন্তু উৎসবের সময় কেনাকাটা করে উপভোগ করতে পারেন। এই যেমন, ক্রিসমাস উপলক্ষে আমেরিকার সবজায়গায় শুধু ছাড় আর ছাড়! আইফোন-১২ প্রো ম‍্যাক্স এবং ম‍্যাকবুক প্রো কিনে ছাড় পেলাম পঞ্চাশ ডলার! —চারট্টেখানে কথা! 😛 তাইলে এই যে ক্রিসমাস উপলক্ষে ছুটি পেলাম, চারদিকের লাইটিং উপভোগ করলাম, কম দামে পণ‍্য কিনলাম এবং ছুটিতে বাসায় বসে খাবার উপভোগ করলাম—তাহলে কী সার্বিকভাবে উৎসব উপভোগ হলো না? তো খ্রীস্টানদের ধর্ম তো খ্রীস্টানদের কাছেই রইলো কিন্তু উৎসব (ভিন্ন অর্থে আনন্দ) তো আমারও হলো। কম কিংবা বেশি!
জীবনের জন্য বন্ধন যেমন প্রয়োজন, তেমনি বিচ্ছেদও প্রয়োজন হয়ে পড়ে। সমাজে বিচ্ছেদ হচ্ছে দ্রুত ও অধিক হারে। একবিংশ শতকে সম্পর্ক যতো দ্রুত হয়, বিচ্ছেদ তারচেয়েও দ্রুত হয়। এটা আমার ধারনা। আপনারও কি তাই মনে হয়। এই ম্যটেরিয়লিস্টিক সময়ে, মানুষের নেই সময় ভালোবাসা খুঁড়ে খুঁড়ে দেখার।
আমেরিকার হবু প্রেসিডেন্ট জো বাইডেন ভ‍্যাকসিন নিয়েছেন। রাষ্ট্রের নেতা যদি ভ‍্যাকসিন নেয়, তাহলে জনতা সাহস পায়। উৎসাহ পায়। আমেরিকার বহু মানুষ ভ‍্যাকসিন নিতে চায় না। তাছাড়া, তুলনামূলক দ্রুত ভ‍্যাকসিন বের হওয়াতে এর পার্শ্বপ্রতিক্রিয়া নিয়ে অনেকের মধ‍্যেই দ্বিধা-সংকোচ আছে। ৭৮ বছর বয়সের নেতা ভ‍্যাকসিন নিয়ে জনতাকে সাহস দিলো। উৎসাহ দিলো। (যদিও ট্রাম্প ভ‍্যাকসিন নেয়নি। তার সমর্থকরাও ভ‍্যাকসিন নেবে বলে মনে হয় না।) বাংলাদেশে ভ‍্যাকসিন গেলে আগে নেতাদের নেয়া উচিত। নেতারা ভ‍্যাকসিন নেয়ার পর জনতা ভ‍্যাকসিন নিবে! নেতাদের সাহসের পরীক্ষা হওয়া দরকার!
বাসার ড্রাইভওয়েতে এক ফুট উঁচু তুষার স্তর। পরিষ্কার করতে হবে। নাইলে গাড়ি বের করার কোন অবস্থা নেই। স্নো পরিষ্কার করার প্রস্তুতি নিচ্ছি! একবার আগাই তো দুইবার পেঁছাই। তার উপর বাহিরে তাপমাত্রা –৫ ডিগ্রি। গ্যারাজ ডোর খুলে দেখি, বাসার বিপরীতে প্রতিবেশী স্নো পরিষ্কার করছে। তিনি আমার দাদীর বয়সী হবে—৭৫ কী ৮০! নিজের ভিতর কোথায় যেনো একটা শক্তি পেলাম। কাজ শেষে মনে হলো— মানুষের শক্তি হলো মনের, শারীরিক শক্তি উছিলা মাত্র। তবে শরীরে ব্যাথা এখনো যায়নি! 🙂
আমেরিকার প্রাতিষ্ঠানিক শিক্ষাটা মোটা দাগে চারটা স্তরে ভাগ করা। প্রতিটা স্তর চার বছর করে। এলিমেন্টারি, জুনিয়র হাইস্কুল, হাইস্কুল এবং কলেজ। এলিমেন্টারি হলো ক্লাস ফোর পর্যন্ত। জুনিয়র হাইস্কুল হলো ক্লাস এইট পর্যন্ত। আর হাইস্কুল হলো নবম থেকে দ্বাদশ শ্রেণী পর্যন্ত। হাইস্কুল পর্যন্ত মোটামুটি সবাই পড়ে, তারপর বহু স্টুডেন্ট আর উচ্চশিক্ষার পিছু হাঁটে না। কেউ কেউ নিদির্ষ্ট বিষয়ে পারদর্শী হওয়ার জন‍্য পড়াশুনা করে। প্রফেশনাল কোর্স করে। স্বল্প মেয়াদী কোর্স করে বিভিন্ন কাজে ঢুকে। ইউনিভার্সিটিকে এখানে কলেজও বলা হয়। হাইস্কুল শেষে সাধারণত যারা উচ্চশিক্ষায় আগ্রহী তারাই কলেজে যায়। এবং ইউনিভার্সিটির আন্ডারগ্রেজুয়েট (ব‍্যাচেলর/অনার্স) কোর্সও চার বছরের। অর্থাৎ ষোল বছর কেউ পড়াশুনো করলে স্নাতক ডিগ্রি নিয়ে বের হবে। কেউ যদি চার বছরে স্কুল শুরু করে, তাহলে কুড়ি বছর বয়সে তার স্নাতক শেষ। কোন স্টুডেন্ট চাইলে আগে আগে কোর্স করে, বেশি বেশি কোর্স নিয়ে, সময়ের আগেও ডিগ্রি শেষ করতে পারে। সেটা হাইস্কুলেও সম্ভব। কলেজে তো সম্ভবই। তাই এ দেশে আঠারো-উনিশ বছর বয়সেও বহু ছেলে-মেয়ে স্নাতক শেষ করে। বাংলাদেশে একজন স্টুডেন্ট মটিভেটেড বা ব্রিলিয়ান্ট হলেও, তাকে সেই গড়ের সাথে বার্ষিক ও বাৎসিক পরীক্ষার জন‍্যই তজবি গুণতে হয়। সুতরাং মেধাবী হলেও সেশন জট-টট নিয়ে গড়িয়ে গড়িয়ে ডিগ্রি পেতে হয়! 
চীনের মানুষ সাপ-ব‍্যাঙ খায়—এগুলো নিয়ে আমাদের প্রচুর কৌতুহল। কিন্তু চীন যে চন্দ্রভিযান করে, সেখান থেকে শিলা নিয়ে আসে—সে নিয়ে আমাদের কৌতুহল নেই। 
দেশকে নিয়ে বড়ো বড়ো কথা বললেই দেশপ্রমিক হওয়া যায় না। নিজের কাজটুকু, দায়িত্বটুকু সততা ও নিষ্ঠার সাথে করাই দেশপ্রেম। যে শ্রমিক সারাদিন কঠোর পরিশ্রম করে মজুরিটুকু দিয়ে পরিবারের মুখে হাসি ফোটায়—তিনি দেশের অর্থনীতি বুঝেন না, জটিল রাজনীতি বুঝেন না। কিন্তু তিনি দেশপ্রেমিক। যে কর্মচারী কখনো এক টাকা ঘুষ নেননি, দুর্নীতি করেননি, তাকে হয়তো কেউ মনে রাখবে না। তাকে নিয়ে হয়তো হৈ-চৈ হবে না। রাষ্ট্র হয়তো তাকে কোনদিন একটি পুরস্কারও তুলে দিবেন না। কিন্তু তিনি দেশপ্রেমিক। যে শিক্ষক শিক্ষার্থীদের ভালোবেসে, জীবনভর শিখিয়ে যাচ্ছেন, তিনি দেশপ্রেমিক। যে কৃষক কষ্ট করে নিজের জীবন ক্ষয়ে, আমাদের জন‍্য খাবারের জোগান দিচ্ছেন, তিনি দেশপ্রেমিক। ভালো কাজ করার নাম দেশপ্রেম। অসত‍্য, অন‍্যায়ের বিরুদ্ধে কলম ধরার নাম দেশপ্রেম। অনিয়মের বিরুদ্ধে কণ্ঠ তোলার নাম দেশপ্রেম। নিজের কাজটুকু সঠিকভাবে করার নাম দেশপ্রেম। অন‍্যায়কারীকে চিহ্নিত করা, আইনের হাতে তুলে দেয়ার নাম দেশপ্রেম। সমাজে জ্ঞানের আলো ছড়িয়ে দেয়ার নাম দেশপ্রেম। মানুষকে সুন্দর ও সচেতনতার পথ দেখানোর নাম দেশপ্রেম। কর্মে অসৎ হয়ে জাতীয় পতাকার দিকে তাকিয়ে জাতীয় সঙ্গীত গাইলেই দেশপ্রেমিক হওয়া যায় না। দেশপ্রেম হলো হৃদয়ের গহীনের ভালোবাসা, প্রেম। এটাকে হৃদয় দিয়ে আগলে রাখতে হয়। আর সত‍্য সুন্দর কর্ম দিয়ে উজ্জ্বল করতে হয়। বিজয় দিবসে সবাইকে শুভেচ্ছা
ভাবমূর্তির জমিনে অনুভূতির প্রচ্ছন্ন ছায়া। দূষিত মগজ সমেত, শুভ্রতার মেকি কায়া। 
আজকে বিশ্ববিদ‍্যালয়ের আঙিনায় আলবার্ট আইনস্টাইনের একটা ভাস্কর্য করা যাবে না। দেখা যাবে, সেখানেরই ছাত্ররা এই ভাস্কর্য গুঁড়িয়ে দিবে। আমাদের তারুণ‍্যদের মাঝেও এই ধারণা ঢুকিয়ে দেয়া হয়েছে—ভাস্কর্য হলো মূর্তি পূজা! —কী ভয়ংকর! দেশের বিশ্ববিদ‍্যালয়ের ক‍্যাম্পাসে খ‍্যাতনামা বিজ্ঞানী, দার্শনিক, সমাজসংস্কারকদের ভাস্কর্য দেখা যায় না। তাদের জীবনী নেই। —কী দীনতা! আগামী প্রজন্ম শিখবে কী করে? স্বপ্ন দেখবে কী করে? —কী করে বড়ো হওয়ার নিরন্তর যাতনা তাদের ভিতরে কাজ করবে? স্টকহোম শহরের সবচেয়ে বড়ো ভাস্কর্যটি কোন রাজা কিংবা দেবতার নয়। সেটি হলো বিজ্ঞানী ক‍্যারোলাস লিনিয়াসের। কাউকে তো শুনিনি সেখানে গিয়ে পূজা দিয়েছে! লিনিয়াসকে দেখে, তাকে জেনে, তার কর্মের বিশালতা ও উচ্চতায় বিনম্র হয়ে সে স্বপ্ন ছড়িয়ে দিয়েছে প্রজন্মের পর পজন্মে! আমরা আমাদের প্রজন্মের মগজে মূঢ়তাকে ঢুকিয়ে দিতে সক্ষম হয়েছি।
এই চীন-ভারতের পাশে থেকেও জাতীয়ভাবে আমাদের সেরকম কোন প্রস্তুতিই নেই। জাগরণ নেই! বিজ্ঞান ও প্রযুক্তিতে দেশীয় মেধা ও প্রোডাক্ট তৈরির কোন পরিকল্পনাই দেখা যায় না। পঞ্চাশ বছরে আমরা একটা কার্যকর, টেকসই ও দীর্ঘমেয়াদি শিক্ষা কাঠামো, পাঠ পরিক্রমাই গড়ে তুলতে পারলাম নাম! —কী আফসোস! দুই-তিন বছর পর পর আমাদের শিক্ষায় একটা করে উথাল-পাতাল পরিবর্তন আসে। ছেলে-মেয়েদেরকে গিনিপিগের মতো ব‍্যাবচ্ছেদকরণ চলে! চলবে! বর্তমান ব‍্যবস্থায় বিজ্ঞানের শিক্ষার্থীরা আলাদা করে ফিজিক্স, কেমেস্ট্রি, বায়োলজি পড়ে। এই ছেলে-মেয়েরাই এসএসসি পাশের পর কলেজে গিয়ে নাকি হিমশিম খায়! পড়ার চাপ নিতে পারে না। তাহলে ভবিষ‍্যতে একটা-দুইটা অভিন্ন বিজ্ঞান বই পড়ে কী করে ওরা কলেজের পড়া কাভার করবে? দেখা যাবে, প্রথম কয়েক বছর বিজ্ঞানের ছেলে-মেয়েরা দেদারছে ফেইল করবে। নয়তো শিক্ষার্থীরা বিজ্ঞান শাখায় ঝুঁকবে না। আর নয়তো, পাশের হার ঠিক রাখার জন‍্য আগডুম-বাগডুম লিখলেও পাশ করানো হবে। আমাদের দেশে আদৌ কোন বিজ্ঞান ও গবেষণার সংস্কৃতি নেই। তখন হয়তো সেটা আরো হুমকির মুখে পড়বে। এখন যে নতুন নীতিমালা তৈরি হবে, সেটা দেখা যাবে এই নীতিমালার প্রবর্তকরাই কয়েক বছর পর ভেনিশ করে দিবে। জেএসসি-পিএসসি, সৃজনশীল সব খেয়ে আমাদের তৃপ্তি হয়েছে। এখন বাকি ছিলো অভিন্ন পাঠনীতি! অন‍্যরা যখন চন্দ্র-মঙ্গলে বাস শুরু করবে, আমরা তখনো পাঠনীতি জোড়াতালি দিতেই ব‍্যস্ত থাকবো! কেউ কেউ তখনো বলবে, একটা জাতি গঠনে একশো বছর তেমন কোন সময় না! 
কথা হলো, জাস্টিন ট্রুডো যদি ঈদের শুভেচ্ছা জানায়, তাহলে সমস্যা নেই! একেবারে গদগদ হয়ে যাই আমরা। কিন্তু আমাদের মন্ত্রীরা পূজার উৎসবে গেলেই আমরা মানতে পারি না। যে ছেলেটা পাকিস্তানের সাথে হেরে গিয়ে কাঁদলো, কোটি মানুষকে কাঁদালো, সেই ছেলেটাই যখন পূজায় গেলো—আমরা তাকে প্রকাশ্যে হত্যার হুমকি দিলাম! আমরা কী আয়নার দিকে তাকিয়ে নিজেদের কুৎসিত চেহারাটা একটু দেখি?
—বিস্ময়ের দক্ষিণ কোরিয়া— দক্ষিণ কোরিয়া হলো পৃথিবীর এক বিস্ময়কর দেশ! দক্ষিণ কোরিয়া নিয়ে আমি আগেও লিখেছি। এই দেশটিকে নিয়ে বাংলা ভাষায় একটা তথ‍্যবহুল বই লেখা প্রয়োজন। পৃথিবীর একটা ক্ষুদ্র দেশ, ক্ষুদ্র জাতি কী করে আবিষ্কার-উদ্ভাবনকে কাজে লাগিয়ে পৃথিবীর অন‍ন‍্য উন্নত সমাজ তৈরি করেত পারে—দক্ষিণ কোরিয়া তার একমাত্র উদাহরণ। এবং সে দেশটি সেটা করেছে মাত্র অর্ধশত বছরে! করোনার মহামারির সময় দক্ষিণ কোরিয়া সারা পৃথিবীর খবরে উঠে এসেছে। আমেরিকার মানুষজন নতুন করে দক্ষিণ কোরিয়াকে জেনেছে। সে দেশটি করোনা টেস্টে এগিয়ে ছিলো। টেস্টের বিভিন্ন আধুনিক ব‍্যবস্থা তারা প্রথম সূচনা করেছিলো। করোনা প্রতিরোধে তারা পৃথিবীতে উদাহরণ তৈরি করেছে। কিন্তু শুধু করোনা প্রতিরোধে সাফল‍্য দিয়ে কোরিয়াকে মূল‍্যায়ন করা যাবে না। কোরিয়া অনন‍্য হয়ে উঠেছে গবেষণায়। কোরিয়া অনন‍্য হয়ে উঠেছে উদ্ভাবনে-আবিষ্কারে-প্রযুক্তিতে। জাতীয় পর্যায়ে সেগুলোর ব‍্যবহার ও আন্তর্জাতিক বাজারে রফতানিতে! তারা জিডিপির সবচেয়ে বেশি অংশ খরচ করে গবেষণায়—প্রায় পাঁচ শতাংশ! পৃথিবীর যে কোন দেশের তুলনায় এই সংখ‍্য বেশি! ২০০০ সালে তারা জিডিপি’র ২ শতাংশ ব‍্যায় করতো গবেষণায়। বিশ বছরে সেটা আড়াইগুণ বৃদ্ধি পেয়েছে! —অকল্পনীয়! কোরিয়ার মানুষজন চীন-জাপানের মানুষদের মতোই পরিশ্রমী। তাদের সরকার শিক্ষা ও গবেষণায় প্রচুর টাকা ঢালছে। আর সেই বিনিয়োগ বহুগুণে বৃদ্ধি পেয়ে জাতীয় অর্থনীতি, শিক্ষা, সমাজব‍্যবস্থায় অবদান রাখছে। গ্লোবাল ইনোভেশন ইনডেক্সে সে দেশ পৃথিবীর দশম অবস্থানে আছে। যেখানে আমাদের অবস্থান ১১৬ তম। কোরিয়ার মাথাপিছু আয় প্রায় বত্রিশ হাজার ডলার (২০১৯ সালে)। সেখানে বাংলাদেশের হলো মাত্র আঠারোশ ডলার। সিউল ন‍্যাশেনাল ইউনিভার্সিটিকে ধরা হয় কোরিয়ার নাম্বার ওয়ান ইউনিভার্সিটি। সে প্রতিষ্ঠানটি স্থাপিত হয়েছিলো ১৯৪৬ সালে। আমাদের দেশে তার চেয়ে অনেক ্আগে ্একটা বিশ্ববিদ‍্যালয় স্থাপিত হয়েছিলো। সিউল ন‍্যাশনাল ইউনিভার্সিটি যখন পৃথিবীর র‍্যাংকিকে একশোর মধ‍্যে স্থান করে নেয়, আমাদের সবচেয়ে প্রাচীন প্রতিষ্ঠানটি এশিয়ার তালিকায় উঠতে হাঁপিয়ে উঠে! কোরিয়ার ইউনিভার্সিটিগুলো থেকে ওরা প্রতি বছর ডায়মণ্ড তৈরি করে। সে ডায়মণ্ডগুলোই একটা দেশ বদলে দেয়! কোরিয়ানরা ইংরেজি না শিখেই একটা দেশকে পৃথিবীর আসনে তুলে দিয়েছে। ইউরোপের বহু দেশের চেয়ে ওদের সমাজ এখন অর্থনৈতিকভাবে সুষম, উন্নত। মানুষের জীবন-যাত্রা অনেক উন্নত ও নিরাপদ! ওরা প্রায় পঞ্চাশ বছর আগেই বুঝেছিলো প্রযুক্তি, উদ্ভাবন ও আবিষ্কারকে কাজে লাগাও। কুড়ি শতকের শুরুতে জাপানে যে এশিয়ান এনলাইটমেন্ট শুরু হয়েছিলো, কোরিয়া সেটাকে খুব অল্প সময়েই বুঝতে পেরে লুফে নিয়েছিলো। কারণ ওরা বুঝেছিলো, চীন ও জাপানের মতো পরাশক্তির মাঝে “স‍্যান্ডইউচ কান্ট্রি” হয়ে থাকতে গেলে নিজেদের দাঁড় করাতে হবে! এবং কোরিয়া পুরুপুরি সে জায়গায় সফল হয়েছে। কোরিয়া এখন পৃথিবীর বহু দেশের রোল মডেল! …… নিউজার্সি, যুক্তরাষ্ট্র।
পৃথিবীর কোন দেশে কী আমাদের মতো এতো ঘন ঘন শিক্ষা পরিকল্পনা, পরিক্রমা ও অবকাঠামোর আমূল পরিবর্তন হয়? 
কামালা হ্যারিস সম্পর্কে বাংলাদেশের বহু তরুণের মূল্যায়ন—সে ইহুদি বিয়ে করেছে! মানুষের মগজ হলো ক্যামেরা কিংবা মাইক্রোস্কোপের লেন্সের মতো। সঠিকভাবে ফোকাস করতে না পারলে সবকিছুই ঘোলা লাগে। স্বচ্ছতার সৌন্দর্য দেখা যায় না। আমাদের অসংখ্য তরুণের চোখে মানুষের কর্ম ধরা পড়ে না। মানুষের ত্যাগ, সাধনা, শ্রম ধরা পড়ে না। কী অদ্ভুত!
কামালা হ‍্যারিসের বিজয় আমাকে ব‍্যাক্তিগতভাবে বেশি আনন্দিত করেছে। কামালা আমেরিকার ইতিহাসে প্রথম নারী ভাইস প্রেসিডেন্ট। আমেরিকার ইতিহাসে এখনো কোন নারী, প্রেসিডেন্ট হতে পারেনি। তবে কামালা সে পথকে আরো একটু মসৃণ করে দিলো। কামালার ব‍্যাক্তি জীবন খুবই বৈচিত্র‍্যময়। তার বেড়ে উঠা, পারিবারিক বেকগ্রাউন্ড সবকিছুতে বৈচিত্র‍্যতার ছোঁয়া। এই বৈচিত্র‍্যতা তাকে মানুষ হিসেবে করেছে সাহসী ও আত্মবিশ্বাসী! আমার বিশ্বাস এই ধরণের মানুষ, আমেরিকার রাজনীতিতে বেশি প্রয়োজন। কারণ আমেরিকা হলো বৈচিত্র‍্যতায় পূর্ণ এক সমাজ। এখানে সারা পৃথিবীর মানুষ এসে জড়ো হয়েছে। বহু ভাষার, বহু বর্ণের, বহু ধর্মের, বহু জাতের মানুষ নিয়ে আমেরিকা—এতো বৈচিত্র‍্যতা পৃথিবীর কোথাও দেখা যায় যায় না। কামালার মা শ‍্যামলা ভারতীয়। তরুণ বয়সে আমেরিকা এসেছিলেন গবেষণা করতে। কামালার মা অত‍্যন্ত মেধাবী ছিলেন। ক‍্যান্সার গবেষক হিসেবে ক‍্যারিয়ার গড়েছিলেন। কামালার বাবা ছিলেন জ‍্যামাইকান। তার বাবা আমেরিকায় এসেছিলেন ইকনোমিক্সে পিএইচডি করতে। কামালার যে বছর জন্ম হয়, সে বছরই তার মা পিএইচডি ডিগ্রি অর্জন করে—১৯৬৪ সালে। কামালার মা ও বাবা দুজনেই ছিলেন উচ্চশিক্ষিত। তার বাবা এখনো জীবিত, স্টেনফোর্ড ইউনিভার্সিটির এমিরেটাস প্রফেসর! কামালার মা-বাবার সংসার ছিলো মাত্র ৬-৭ বছরের। সিংগেল মাদার হিসেবে কামালর মা নিশ্চয় অনেক ত‍্যাগ স্বীকার করেছেন। বাবা ও মায়ের ভিন্ন বেকগ্রাউন্ড থাকায় পারিবারিক, সামাজিক, ধর্মীয়, শিক্ষা সবকিছুতেই শৈশব থেকে কামালার ছিলো এক বৈচিত্র‍্যময় পরিবেশ। মানুষ যখন বৈচিত্র‍্যতার মধ‍্য দিয়ে বড়ো হয় তখন সে অনেক সহনশীলতা শিখে, রেসপেক্ট শিখে, ম‍ূল‍্যবোধ শেখে। মানুষকে শুধু মানুষ হিসেবে বিবেচনা করতে শেখে। মানুষকে কখনো তার ধর্ম, জাতীয়তা, বর্ণ, লিঙ্গ এগুলো দিয়ে বিচার করা উচিত নয়। মানুষকে বিচার করতে হয় তার কর্ম দিয়ে। কামালার ব‍্যাক্তিজীবনে ও বেড়ে উঠায় ভারতীয় সংস্কৃতির ছাপ আছে। আছে জ‍্যমাইকান সংস্কৃতির মিশ্রণ। আছে আমেরিকার সংস্কৃতির গভীর ছাপ! আমার বিশ্বাস তার ভিতর যে মূল‍্যবোধ তৈরি হয়েছে, সেটা দিয়ে সে আমেরিকার মানুষদের সেবা করার জন‍্য প্রস্তুত হবে। আমেরিকার সমাজে বিদ‍্যমান জাতিগত ঘৃণা, বিভেদ, ধর্মীয় বৈষম‍্য, বর্ণবাদ ইত‍্যাদি দূর করার জন‍্য কাজ করবে। বৈচিত্র‍্যতার মূল‍্যবোধ, পারস্পরিক রেসপেক্ট ও স্পেস দেয়াটা এখন আমেরিকা সহ সারা পৃথিবীতেই খুব প্রয়োজন। তার কর্মের জন‍্য আমাদেরকে অপেক্ষা করতে হবে। তবে আপাতত দৃষ্টিতে তার বিজয়ের মধ‍্য দিয়ে আমি একজন নারী, একজন সাহসী ও মেধাবী মা এবং একজন বৈচিত্র‍্যময় জীবনের জয়কে দেখি। তার বিজয় নতুন করে জানিয়ে দেয়—আমেরিকা ইজ এ ল‍্যান্ড অব ইমিগ্রেন্ট!
মনে করুন, নিল আমস্ট্রং আমেরিকার নির্বাচনের দিন চাঁদের উদ্দেশ‍্যে রওনা দিলেন। চাঁদে পৌঁছে তিনি পৃথিবীতে যোগাযোগের সুযোগ পেলেন। জানতে পারলেন তার দেশের নির্বচানের ফলাফল হয়নি! তিনি বিস্মিত হয়ে বললেন—হে খোদা, আমাকে চাঁদ থেকে উঠিয়ে নাও! পঞ্চাশ বছর আগে যে দেশের তিনজন নভোচারী তিনদিনে চাঁদে পৌঁছে গিয়েছিলো, পঞ্চাশ বছর পর সে দেশের নির্বাচনের ফলাফল জানতেই সপ্তাহ লাগবে মনে হচ্ছে!
আমেরিকার প্রেসিডেন্ট বাইবেল স্পর্শ করে শপথ নেয়! —কী অদ্ভুত! ভাগ্যিস দুনিয়ার অন্যান্য নেতারা একই বিষয় ফলো করেনি! ওবামা দুইটা বাইবেল স্পর্শ করে শপথ নিছে—লিংকন বাইবেল (লিংকন যে বাইবেল স্পর্শ করেছিলো) এবং অন্য একটি বাইবেল! তারপরও ট্রাম্পের সাপোর্টারা বলেছিলো— ওবামা মুসলিম! বারাক হুসাইন ওবামা বলে কথা! প্রেসিডেন্ট হয়েও শান্তি নেই—মরিয়া ধর্ম প্রমান করো! আচ্ছা আমেরিকায় কী কখনো ইহুদি, মুসলিম, হিন্দু কিংবা অবিশ্বাসী কেউ প্রেসিডেন্ট হবে না? —তারা কি বাইবেল স্পর্শ করেই শপথ নিবে? —খুব জানতে ইচ্ছে করে রে!
আমেরিকায় ডাক যোগে (মেইল) ভোট দেয়া যায়। ঘরে বসে নির্দিষ্ট ব‍্যালটে ভোট দিয়ে পােস্ট করে দিবেন। এই নিয়ম নতুন কিছু নয়। বহু আগে থেকেই প্রচলিত। ২০১৬ সালে যখন ট্রাম্প নির্বাচিত হয়েছে তখনও মেইলিং ভোট ছিলো। কিন্তু এ বছর করোনার কারণে অনেক আগে থেকেই ধারণা করা হয়েছে যে মেইলিং ভোট বেশি পড়বে। কারণ মানুষ অযথা রিস্ক নিয়ে বাইরে গিয়ে ভোট না দিয়ে ডাক যোগে ভোট দিবে। ডেমোক্রেটের প্রার্থী বাইডেন সবসময়ই তার সাপোর্টারদের উপদেশ দিয়েছে যে প্রয়োজনে ঘরে বসে ডাক যোগে ভোট দাও। বাইরে গিয়ে লাইনে দাঁড়িয়ে থেকে মানুষের সংস্পর্শে এসে ঝুঁকি নেয়ার প্রয়োজন নেই। তাই আগে থেকেই ধারণা করা হয়েছে যে, মেইলিং ভোটের বেশিরভাগই হবে ডেমোক্রেটের ভোট! এবার রেকর্ড সংখ‍্যক ভোট পড়েছে ডাকযোগে—প্রায় ৬৪ মিলিয়ন বা সাড়ে ছয় কোটি ভোট! এবছর আগাম ভোট ্ও মেইলিং ভোট পড়েছে প্রায় দশ কোটি। যেটা অন‍্যান‍্য যে কোন সময়ের চেয়ে অনেক বেশি। যেসব স্টেইটে মেইলিং ভোট বেশি পড়েছে সেসব স্টেইটের রেজাল্ট পেতে সময় লাগছে। কারণ প্রত‍্যেকটা মেইল খুলে ব‍্যালট পেপার চেক করে কাউন্ট করা সময় সাপেক্ষ বিষয়! আমেরিকায় বহু ভোট বাতিলও হয়। কারণ অনেকেই ঠিকমতো নিয়মকানুন না পড়ে, ব‍্যালট পেপার ব‍্যবহার করে। ২০১৬ সালের নির্বাচনে প্রায় তিন লক্ষ কুড়ি হাজার ভোট বাতিল হয়েছিলো।
বাইডেনের বয়স ৭৭, ট্রাম্পের বয়স ৭৪। এই বয়সেও ওরা এতো বড়ো চ্যালেঞ্জ এবং প্রেসার নিতে পারছে! ভাবা যায়! জীবনে আরো প্রেসার ও চ্যালেঞ্জ নেয়ার জন্য উদ্বুদ্ধ হচ্ছি। এই নির্বাচন থেকে এটাই আমার শিক্ষা। 🙂 
বাইডেনের বয়স ৭৭, ট্রাম্পের বয়স ৭৪। এই বয়সেও ওরা এতো বড়ো চ্যালেঞ্জ এবং প্রেসার নিতে পারছে! ভাবা যায়! জীবনে আরো প্রেসার ও চ্যালেঞ্জ নেয়ার জন্য উদ্বুদ্ধ হচ্ছি। এই নির্বাচন থেকে এটাই আমার শিক্ষা। 🙂 
বাইডেনের বয়স ৭৭, ট্রাম্পের বয়স ৭৪। এই বয়সেও ওরা এতো বড়ো চ্যালেঞ্জ এবং প্রেসার নিতে পারছে! ভাবা যায়! জীবনে আরো প্রেসার ও চ্যালেঞ্জ নেয়ার জন্য উদ্বুদ্ধ হচ্ছি। এই নির্বাচন থেকে এটাই আমার শিক্ষা। 🙂 