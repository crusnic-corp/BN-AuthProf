নিম্ন আয়ের মানুষদের জন্য অল্প ভাড়ায় সরকারি ভাবে পাবলিক হাউজিং এর ব্যবস্থা করা দরকার কিন্তু অনেক জরুরি বিষয়ের মতো এই বিষয়েও আলাপ তেমন চোখে পড়ে না। যেমন আলাপ চোখে পড়ে না রেশনিং বা পেনশন নিয়ে।
অবস্থাটা এইরকম দাঁড়াইতেছে, ক্ষমতায় থাকা শয়তানের সমালোচনা করতে হইলে আপনাকে একেবারে ফেরেশতা হইতে হবে, দোষ গুণের মানুষ হইলে হবে না! দোষ গুণের মানুষ হইলে যেইটা ঘটবে তা হইল-- সমালোচনার সঠিকতা/বেঠিকতার চেয়ে সমালোচকের চরিত্রের শুদ্ধতা/অশুদ্ধতাকে তার বক্তব্যের গ্রহণযোগ্যতা বিচারের মাপকাঠিতে পরিণত করা হবে। আর এভাবে শয়তানের মূল শয়তানিগুলোকে গৌণ বিষয়ে পরিণত করা হবে।
তাতে কারখানার মালিক হাসেম মিয়ার কিন্তু জামিন নিয়য়ে ছেলে পেলে সহ ঈদ করা আটকায় নাই...
কি নোংরা পরিবেশে আমের পাল্প তৈরি করা হচ্ছে! কে যানে এমন ভাবে প্রকৃয়াজাত করা পাল্প কোন কোন কোম্পানি ব্যবহার করে! চাপাই নবাবগঞ্জের গোমস্তাপুরের চাপাই এগ্রো নামের আমের পাল্প তৈরির কারখানার ভেতরের দৃশ্য। কে জানে এদেশে কয়টা খাদ্য প্রকৃয়াজতকরণ কারখানাগুলোর ভেতরের পরিবেশ এর চেয়ে ভাল থাকে!
সরকার বিরোধী প্রপাগান্ডার অভিযোগে ডিজিটাল নিরাপত্তা আইনে গ্রেফতার মুশতাক তো জামিন পেলেনই না, আর কার্টুনিস্ট কিশোরের জামিন পেতে লেগেছিল ১০ মাস। অন্যদিকে নারায়ণগঞ্জের রূপগঞ্জে  হাসেম ফুড কারখানায় অগ্নিকাণ্ডে ৫২ জন নিহতের ঘটনায় গ্রেপ্তার কারখানার মালিক মো. আবুল হাসেম ও তার ছেলেদের জামিন হতে ১০ দিনও লাগেনি। আইন কাদের জন্য এবং কাদের হাত ধরে চলে সেটা বোঝার জন্য এই ঘটনাগুলো খেয়াল করা দরকার।
বিচার ছাড়া কাউকে জেলে আটক রাখা অনুচিত কিন্তু মামলা প্রভাবিত করার মত কারো যখন দ্রুত জামিন হয়ে যায় তখন ন্যায় বিচারও অনিশ্চিত হয়ে যায়, যেমন ঘটেছে তাজরীন মালিক দেলোয়ারের মুক্তির পর।
লিকুইড অক্সিজেন ট্যাংকের ক্ষেত্রে যেহেতু আলাদা করে তরল অক্সিজেন উৎপাদন ও সরবরাহ ব্যবস্থার উপর নির্ভরশীলতা রয়েছে, তাই জরুরি প্রয়োজন মেটাবার জন্য অন্তত ছোট এবং উপজেলা পর্যায়ের হাসপাতালগুলোতে বাতাস থেকে সরাসরি অক্সিজেন সরবরাহের পিএসএ টেকনোলজির অক্সিজেন জেনারেটর বা কনসেন্ট্রেটর কেনার উদ্যোগ নিলে ভাল হতো না?
"চীনের এ ভ্যাকসিন কূটনীতির হাতিয়ার হিসেবে সিনোভ্যাকের কার্যকারিতাকে বড় পরীক্ষায় ফেলে দিয়েছে করোনার ডেল্টা ভ্যারিয়েন্টের আবির্ভাব। আন্তর্জাতিক সংবাদমাধ্যম বলছে, ডেল্টা ভ্যারিয়েন্ট মোকাবেলায় সিনোভ্যাকের টিকা তুলনামূলক কম কার্যকর। বিশেষ করে দক্ষিণ-পূর্ব এশিয়ার দেশগুলোর জনগণের মধ্যে প্রচুর পরিমাণে সিনোভ্যাকের টিকা দেয়া হলেও তা ডেল্টার সংক্রমণ প্রতিরোধে তেমন কোনো শক্ত ভূমিকা রাখতে পারছে না। বরং এসব দেশে এখন কভিডের তাণ্ডব মারাত্মক আকার নিয়েছে। বর্তমান পরিস্থিতিতে কোনো কোনো দেশ এরই মধ্যে সিনোভ্যাকের টিকা থেকে মুখ ঘুরিয়েও নিয়েছে।"
আর মাত্র তিন দিন পর পবিত্র ঈদুল আজহা। অথচ এখনো সাড়ে পাঁচ শর বেশি রপ্তানিমুখী তৈরি পোশাক ও বস্ত্র কারখানা গত জুন মাসের বেতন দেয়নি। সাবকন্ট্রাক্টিং বা ঠিকায় কাজ করা কারখানা হিসাব ধরলে সংখ্যাটি পৌঁছে যাবে হাজারের কাছাকাছি। এ ছাড়া ঈদ বোনাস পাননি দুই হাজারের বেশি পোশাক ও বস্ত্র কারখানার শ্রমিক।
কে জানে, এই সংবাদ প্রকাশিত হওয়ার পর এই ক্ষুধার্ত মানুষগুলোকে মন্ত্রী পাড়ায় আর বসতে দেওয়া হবে কিনা: "সরেজমিন দেখা গেছে, প্রধান বিচারপতির বাসভবনের সামনের গেট থেকে মন্ত্রীপাড়ার 'আশিয়ানা' গেট পর্যন্ত মন্ত্রীদের বাড়ির বাউন্ডারি ওয়াল ঘেঁষে ফুটপাতে কর্মহীন, হতদরিদ্র, ক্ষুধার্ত মানুষের ভিড় জমেছে। তারা খাদ্য চায়।"
"যুক্তরাজ্যে তৃতীয় ঢেউয়ের শুরু থেকে ৮ জুলাই পর্যন্ত মোট শনাক্ত হয়েছেন প্রায় পাঁচ লাখ ৬০ হাজার মানুষ, যার ভেতরে মারা গেছেন ৫৯৭ জন। সেই হিসেবে তৃতীয় ঢেউয়ে যুক্তরাজ্যে মৃত্যুহার মাত্র শূন্য দশমিক ১০ শতাংশ। বাংলাদেশের তৃতীয় ঢেউয়ে ১ জুন থেকে ৮ জুলাই পর্যন্ত শনাক্ত হয়েছেন এক লাখ ৮৭ হাজার মানুষ এবং মারা গেছে তিন হাজার ১৩২ জন। এক্ষেত্রে মৃত্যুহার এক দশমিক সাত শতাংশ। অতএব, তৃতীয় ঢেউয়ে বাংলাদেশের মৃত্যুহার যুক্তরাজ্যের চেয়ে ১৭ গুণ বেশি। গত বছর ডিসেম্বর পর্যন্ত যুক্তরাজ্যে কোভিড-১৯ এ গড় মৃত্যুহার ছিল তিন শতাংশ। এরপর গত ডিসেম্বরের শেষ সপ্তাহ থেকে দেশটিতে গণটিকা কার্যক্রম শুরু হয়। এ পর্যন্ত যুক্তরাজ্যের ৬৭ শতাংশ মানুষকে টিকার একটি ডোজ এবং ৫০ শতাংশ মানুষকে দুটি পূর্ণ ডোজ দেওয়া হয়েছে। সাম্প্রতিক সেরোসার্ভাইল্যান্স সমীক্ষায় দেখা গেছে, দেশের ৮৫ শতাংশ প্রাপ্ত বয়স্ক মানুষের শরীরে করোনাভাইরাসের বিপরীতে অ্যান্টিবডি তৈরি হয়েছে। এই অ্যান্টিবডি তৈরি হয়েছে করোনা সংক্রমণ ও টিকার মাধ্যমে। সেদিক দিয়ে বলা যায়, যুক্তরাজ্যে কোভিডের বিরুদ্ধে হার্ড ইমিউনিটি তৈরি হয়েছে। আর এর ফলে তৃতীয় ঢেউয়ে মৃত্যুহার তিন শতাংশ থেকে কমে শূন্য দশমিক ১০ শতাংশে নেমেছে। বাস্তবিক পক্ষে দেশটিতে সফল গণটিকা কার্যক্রম মৃত্যু কমিয়ে ফেলেছে ৩০ গুণ। এ কারণেই দৈনিক ২৫ থেকে ৩০ হাজার মানুষ সংক্রমিত হওয়ার পরও প্রতিদিন গড়ে মারা যাচ্ছে মাত্র ১৪ জন।"
কথাগুলো আগেও বলেছি, করোনা মহামারিতে হাসপাতালগুলোতে অক্সিজেন ব্যবহার বৃদ্ধি পাওয়ায় অক্সিজেন কেন্দ্রিক অগ্নিকান্ডের ঝুঁকি বেড়েছে। বাংলাদেশে সার্বিক ভাবে অগ্নিনিরাপত্তা ব্যবস্থা ও তদারকির যে হাল তাতে দেশের সরকারি বেসরকারি হাসপাতালগুলোতে অক্সিজেন কেন্দ্রিক অগ্নিকান্ডের ঝুঁকি মোকাবিলার সুষ্ঠ ব্যবস্থাপনা আছে কিনা সেটা নিয়ে সন্দেহ আছে। জরুরি ভিত্তিতে বাংলাদেশের করোনা হাসপাতালগুলোতে পরিদর্শন কার্যক্রম চালিয়ে অগ্নি নিরাপত্তা ব্যবস্থার সমস্যাগুলো সনাক্ত করা এবং সমাধান করা দরকার যেন বড় ধরণের দুর্ঘটনা ঘটতে না পারে। হাসাপাতালগুলোতে এরকম অনেক রোগী ভর্তি থাকেন, আগুন লাগলে যাদের পক্ষে নিজে নিজে নিরাপদে বের হয়ে যাওয়া সম্ভব নয়, ফলে অগ্নিকান্ডের সময় এই ধরণের রোগীদেরকে কিভাবে নিরাপদে সরিয়ে আনা হবে, অক্সিজেন সরবরাহের বিকল্প ব্যবস্থা কি হবে তার জন্য সঠিক পরিকল্পনা আগে থেকেই থাকা দরকার।
করোনা মহামারিতে অক্সিজেন ব্যবহার বৃদ্ধি পাওয়ায় হাসপাতালগুলোতে অক্সিজেন কেন্দ্রিক দুর্ঘটনার ঝুঁকিও বেড়েছে । সম্প্রতি ইরাকের একটি হাসপাতালের করোনা আইসোলেশন ওয়ার্ডে আগুন লেগে ৯২ জন নিহত হয়েছেন, আহত হয়েছেন একশ জনের বেশি। প্রাথমিক তদন্ত অনুসারে ত্রুটি পূর্ণ বৈদ্যুতিক সংযোগ থেকে সৃষ্ট স্ফুলিংগ অক্সিজেন ট্যাংকের সংস্পর্শে আসায় বিস্ফোরণ ঘটে এবং দ্রুত করোনা ওয়ার্ডে ছড়িয়ে এত বিপুল সংখ্যক মানুষের মৃত্যু ঘটে। ইরাকে গত তিনমাসের মধ্যে এটি করোনা হাসপাতালের অক্সিজেন কেন্দ্রিক দ্বিতীয় দুর্ঘটনা, এর আগে এপ্রিল মাসে অক্সিজেন ট্যাংক বিস্ফরণ থেকে সৃষ্টি অগ্নিকান্ডে ৮২ মানুষের মৃত্যু হয়। বার বার দুর্ঘটনার কারণ হলো হাসপাতালের অক্সিজেন সমৃদ্ধ পরিবেশে অগ্নিনিরাপত্তার জন্য যে ধরণের ব্যবস্থাপনা থাকা দরকার তার অনুপস্থিতি, হাসপাতালে ফায়ার স্প্রিংকলার সিস্টেম তো দূরের কথা এমনকি ফায়ার এলার্ম সিস্টেম পর্যন্ত না থাকা ইত্যাদি। করোনা মহামারিতে বাংলাদেশের হাসপাতালগুলোতেও অক্সিজেন ব্যবহার বৃদ্ধি পাওয়ায় অক্সিজেন কেন্দ্রিক অগ্নিকান্ডের ঝুঁকি বেড়েছে। ২০২০ সালের মে মাসে ইউনাইটেড হাসপাতালের অস্থায়ী করোনা ইউনিটে অগ্নিকান্ডে ৫ জন রোগীর মৃত্যু হয়েছে। বাংলাদেশে সার্বিক ভাবে অগ্নিনিরাপত্তা ব্যবস্থা ও তদারকির যে হাল তাতে দেশের সরকারি বেসরকারি হাসপাতালগুলোতে অক্সিজেন কেন্দ্রিক অগ্নিকান্ডের ঝুঁকি মোকাবিলার সুষ্ঠ ব্যবস্থাপনা আছে কিনা সেটা একটা প্রশ্ন। জরুরি ভিত্তিতে ফায়ার সার্ভিসের মাধ্যমে বাংলাদেশের করোনা হাসপাতালগুলোতে পরিদর্শন কার্যক্রম চালিয়ে অগ্নি নিরাপত্তা ব্যবস্থার সমস্যাগুলো সনাক্ত করা এবং সমাধান করা দরকার যেন ইরাকের মতো বড় ধরণের দুর্ঘটনা ঘটতে না পারে। হাসাপাতালগুলোতে এরকম অনেক রোগী ভর্তি থাকেন, আগুন লাগলে যাদের পক্ষে নিজে নিজে নিরাপদে বের হয়ে যাওয়া সম্ভব নয়, ফলে অগ্নিকান্ডের সময় এই ধরণের রোগীদেরকে কিভাবে নিরাপদে সরিয়ে আনা হবে তার জন্য সঠিক পরিকল্পনা আগে থেকেই থাকা দরকার।
৩২০০ কোটি টাকার নতুন প্রণোদনা প্যাকেজের মধ্যে অনুদানের অংশ মাত্র ৭০০ কোটি টাকা, বাকি ২৫০০ কোটি টাকা হলো ৪% সুদে ঋণ সহায়তা। অনুদানের ৭০০ কোটি টাকার মধ্যে ৪৫০ কোটি টাকা খরচ করা হবে আড়াই হাজার টাকা করে মোট ১৭ লাখ ২৪ হাজার ৪৭০ জনকে অর্থ সহায়তা দেয়ার কাজে। অর্থ সহায়তা যারা পাবেন তাদের মধ্যে দিনমজুর ১৪ লাখ ৩৭ হাজার ৩৮৯ জন, পরিবহন শ্রমিক ২ লাখ ৩৫ হাজার ৩৩ জন, ক্ষুদ্র ব্যবসায়ী ৫০ হাজার ৪৪৫ জন ও ১ হাজার ৬০৩ জন নৌ-পরিবহন শ্রমিক। ১৫০ কোটি টাকা খরচ হবে শহর এলাকার নিম্ন আয়ের মানুষদের মাঝে ২০ হাজার টন চাল ও ১৪ হাজার টন আটা বণ্টনের কাজে। এ জন্য ২৫ জুলাই থেকে ৭ আগস্ট পর্যন্ত ১৪ দিন সারা দেশে ৮১৩টি কেন্দ্রে বিশেষ ওএমএস কার্যক্রম পরিচালিত হবে। বাকি ১০০ কোটি টাকা বরাদ্দ করা হয়েছে জেলা প্রশাসকদের অনুকূলে ৩৩৩ ফোন নম্বরে ফোন করে খাদ্য সহায়তা চাওয়া মানুষদের মধ্যে খাদ্যসামগ্রী বরাদ্দের জন্য। অন্যদিকে ৪% সুদে যে আড়াই হাজার কোটি টাকা ঋণ সহায়তা দেয়া হবে তার মধ্যে ১ হাজার ৫০০ কোটি টাকা যাবে পল্লী সঞ্চয় ব্যাংক, কর্মসংস্থান ব্যাংক ও পিকেএসএফ এর মাধ্যমে গ্রামীণ কর্মসংস্থান সৃজনের কাজে ঋণসহায়তায় এবং ১ হাজার কোটি টাকা যাবে পর্যটন খাতের হোটেল, মোটেল ও থিমপার্কের কর্মচারীদের বেতন-ভাতা পরিশোধের জন্য ওয়ার্কিং ক্যাপিটাল ঋণসহায়তা হিসেবে। (সূত্র: ৩২০০ কোটি টাকার নতুন প্রণোদনা ঘোষণা প্রধানমন্ত্রীর, ১৪ জুলাই, ২০২১, বণিক বার্তা; লকডাউনে ক্ষতিগ্রস্তদের জন্য প্রধানমন্ত্রীর ৩,২০০ কোটি টাকার প্রণোদনা প্যাকেজ, ডেইলিস্টার অনলাই বাংলা, ১৩ জুলাই ২০২১) বাংলাদেশ পরিসংখ্যান ব্যুরোর ২০১৬ সালের জরীপ অনুসারে দেশে মোট শ্রমিকের সংখ্যা ছিল ৬ কোটি যার মধ্যে অপ্রাতিষ্ঠানিক খাতের শ্রমিকের সংখ্যা ৮৫.১ শতাংশ অর্থাৎ বাংলাদেশে ৫ কোটিরও বেশি শ্রমিক অপ্রাতিষ্ঠানিক খাতের। এ বিপুল সংখ্যক অপ্রাতিষ্ঠানিক খাতের শ্রমিকদের সবাই কমবেশি ক্ষতিগ্রস্থ। যেখানে ক্ষতিগ্রস্থের সংখ্যা ৫ কোটি সেখানে মাত্র ১৭ লাখ শ্রমজীবিকে মাত্র আড়াই হাজার টাকা এককালীন নগদ সহায়তা খুবই অপ্রতুল। উদাহরণ স্বরুপ হোটেল-রেস্তোরা, নির্মাণ ও পরিবহণ খাতের শ্রমিকদের কথা বলা যেতে পারে। বাংলাদেশ হোটেল-রেস্টুরেন্ট-সুইটমিট-বেকারি ওয়ার্কার্স ইউনিয়নের সভাপতি আক্তারুজ্জামান খানের বক্তব্য অনুসারে, এই খাতে নিয়োজিত ৩০ লাখ শ্রমিকের প্রত্যেকে ভয়ানক আর্থিক সংকট অতিক্রম করেছেন। ২০২০ সালের লকডাউনে কাজ হারানো শ্রমিকেদর অন্তত ৪২ শতাংশ বা ১২ লক্ষ শ্রমিক ২০২১ সালের মে মাসেও বেকার ছিলেন, কারণ লকডাউন শিথিলের পরেও অনেক রেস্তোরা মালিক তাদের লোকবল কমিয়ে দেন। তাদের দাবী ছিল প্রতি মাসে বেকার শ্রমিকদেরকে যেন অন্তত ১০ হাজার টাকা করে নগদ আর্থিক সহায়তা দেয়া হয়, তারা এ জন্য প্রধানমন্ত্রী ও শ্রম প্রতিমন্ত্রী বরাবর চারটি বিবৃতি দিয়েছিলেন কিন্তু তাতে কোন কাজ হয়নি। বাংলাদেশ ইমারত নির্মাণ শ্রমিক ইউনিয়নের সাধারণ সম্পাদক মো. আব্দুর রাজ্জাকের দেয়া হিসেব অনুসারে, চলাচলের ক্ষেত্রে নানান বিধিনিষেধের কারণে এই খাতের অন্তত ৪০ শতাংশ অর্থাৎ ১৬ লাখ শ্রমিক বেকার হয়ে পড়েন যারা উল্ল্যেখযোগ্য কোন আর্থিক সহায়তা পাননি। সড়ক পরিবহন শ্রমিক ফেডারেশনের সাধারণ সম্পাদক ওসমান আলীর বক্তব্য অনুসারে লক ডাউনের কারণে প্রায় ৫০ লাখ পরিবহন শ্রমিক কর্মহীন হয়ে পড়েন যারা পরিবার নিয়ে দুর্দশাগ্রস্ত জীবন কাটাতে বাধ্য হন। (সূত্র: কঠিন সময়ে অপ্রাতিষ্ঠানিক শ্রমিকদের দেখার কেউ নেই, ডেইলিস্টার অনলাইন বাংলা, ৬ মে ২০২১ ) প্রয়োজন ছিল লকডাউন চলাকালে প্রতি মাসে নিয়মতি হারে এই বিপুল সংখ্যক শ্রমজীবি মানুষকে দশ হাজার টাকা করে নগদ অর্থ সহায়তা দেয়া। তা না করে, বিপুল সংখ্যক ক্ষতিগ্রস্থ নিম্ন আয়ের মানুষদের জন্য যে এককালীন ৭০০ কোটি টাকার অর্থ ও খাদ্য সহায়তা এবং ২৫০০ কোটি টাকা ঋণ সহায়তা প্যাকেজ ঘোষণা করা হলো তা যদি সঠিক মানুষের কাছে পৌছায়ও তাহলেও সেটা হবে অনানুষ্ঠানিক খাতের ক্ষতিগ্রস্থ ৫ কোটি শ্রমজীবি মানুষের প্রয়োজনের তুলনায় একেবারেই অপ্রতুল। 
আভিধানিক সংজ্ঞা অনুসারে দুর্ঘটনা হলো একটি অদৃষ্টপূর্ব, অকল্পনীয় এবং আকস্মিক ঘটনা। কিন্তু নির্দিষ্ট কিছু ঘটনা যখন একইরকম কারণে বার বার ঘটতে থাকে, যে কারণগুলো ব্যবস্থা বা কাঠামোর সাথে সংযুক্ত, তখন সেগুলো আর আকস্মিক বা অদৃষ্টপূর্ব থাকেনা, ফলে সেগুলো আর সাধারণ দুর্ঘটনা থাকেনা, হয়ে উঠে ব্যবস্থাপনাগত বা কাঠামোগত অবহেলার ফল। এই লেখাটিতে খতিয়ে দেখা হয়েছে সেজান জুস কারখানায় অগ্নিকান্ডে শ্রমিক মৃত্যুর ঘটনাটি দুর্ঘটনা নাকি কাঠামোগত হত্যাকান্ড....
সেজান জুস কারখানার অগ্নিকান্ডে শ্রমিক মৃত্যুর পেছনে সরকারের তদারকি সংস্থাগুলোর গাফিলতি কারখানা মালিকের দ্বায়িত্ব হলো শ্রমিকদের জন্য নিরাপদ কর্ম পরিবেশ নিশ্চিত করা আর সরকারের দ্বায়িত্ব হলো মালিকপক্ষ তা যথাযথভাবে বাস্তবায়ন করছে কিনা তা তদারকি করা। এজন্য সরকারের কতগুলো নির্দিষ্ট প্রতিষ্ঠান আছে, শ্রম মন্ত্রণালয়ের অধিনস্ত কলকারখানা ও প্রতিষ্ঠান পরিদর্শন অধিদপ্তর এর মধ্যে একটি যার কাজ হলো শ্রম আইন ও শ্রম বিধিতে থাকা শর্ত অনুযায়ী কারখানাগুলো পরিচালিত হচ্ছে কিনা তা তদারকি করা। শ্রম আইন ২০০৬ এর ৩১৯ ধারার ৬ নম্বর উপধারা অনুযায়ী এই তদারকির কাজটি করবার জন্য সরেজমিন পরিদর্শনের বাধ্যবাধকতা রয়েছে। পরিদর্শনের বেলায় পরিদর্শন কর্মকর্তাদের কতগুলো সুনির্দিষ্ট চেকলিস্ট অনুসরণ করে যাচাই করতে হয় কারখানায় কর্মপরিবেশ শ্রমিকদের জন্য নিরাপদ কিনা, যথাযথ অগ্নি নিরাপত্তা ব্যবস্থা রয়েছে কিনা, প্রয়োজনীয় সিড়ি ও জরুরি বহির্গমন পথ রয়েছে কিনা, কারখানায় শিশুশ্রম ব্যবহার করা হয় কিনা ইত্যাদি। সমস্যা হলো অনেক ক্ষেত্রে সরেজমিন পরিদর্শনের কাজটি নিয়মিত করা হয় না এবং পরিদর্শন করার পর ত্রুটি পাওয়া গেলে নোটিশ বা মামলা দিয়েই দায় সারা হয়। শ্রম আইন ও শ্রম বিধি অনুসারে ত্রুটি দূর করার জন্য সংশ্লিষ্ট কারখানা মালিককে বাধ্যকরবার মতো ব্যবস্থা নেয়া হয় না। অথচ শ্রম আইন ২০০৬ এর ধারা ৬২ এর উপধারা ২ এবং শ্রম বিধিমালা ২০১৫ এর ৩৫৮ ধারার উপধারা ২ অনুসারে, পরিদর্শকের কাছে যদি মনে হয়, কোন প্রতিষ্ঠান বা তার অংশবিশেষ মানুষের জীবন ও নিরাপত্তার জন্য বিপজ্জনক অথবা এমন ত্রুটিপূর্ণ যে তা মানুষের শারীরিক ক্ষতি করিতে পারে, তাহলো পরিদর্শক কর্মস্থল নিরাপদ না হওয়া পর্যন্ত লাইসেন্স সাময়িকভাবে স্থগিত করে উৎপাদন সাময়িকভাবে বন্ধ রাখার নির্দেশ প্রদান করতে পারবেন। সজীব গ্রুপের সাবসিডিয়ারি প্রতিষ্ঠান হাসেম ফুডস এর কারখানাটিতে অগ্নিকান্ডের পর সংবাদ পত্রে প্রকাশিত রিপোর্ট থেকে জানা যাচ্ছে কারখানা পরিদর্শন অধিদপ্তরের পক্ষ থেকে জুন মাসে কারখানা পরিদর্শন করে অগ্নি নিরাপত্তা ব্যবস্থা, শিশু শ্রম সহ বিভিন্ন ত্রুটি চিহ্নিত করা ও ৩০ জুন এ বিষয়ে শ্রম আদালতে "মামলার আবেদন" করা হয়েছিলো কিন্তু "লকডাউন থাকার কারণে মামলার দাপ্তরিক অগ্রগতি সম্পর্কে জানতে পারেননি।" (সূত্র:সতর্ক করলেও টনক নড়েনি হাসেম ফুডসের, ১১ জুলাই ২০২১, সমকাল) এখানে কারখানা পরিদর্শন অধিদপ্তের দ্বায়িত্বে অবহেলার বিষয়টি স্পষ্ট। প্রথমত, দুর্ঘটনার পর ভবনে প্রয়োজনীয় সংখ্যাক সিড়ি না থাকা, ফায়ার এলার্ম, স্মোক ডিটেক্টর, ফায়ার এস্কেপ না থাকা, শিশু শ্রমিক নিয়োগ দেয়া, কারাখানায় শ্রমিকদের কাজের জায়াগায় বিপদজনক রাসায়নিক রাখা, চলাচলের প্রতিবন্ধকতা তৈরী করা ইত্যাদি যেসব সমস্যার কথা উঠে এসেছে, এগুলোর বেশিরভাগই লাইসেন্স প্রদানের সময়ই সনাক্ত হওয়ার কথা এবং লাইসেন্স প্রদানই করার কথা না। দ্বিতীয়ত, এমনকি বছর বছর লাইসেন্স নবায়নের সময় সরেজমিন পরিদর্শন করা হলেও এইসব ত্রুটির কারণে লাইসেন্স নবায়ন করার কথা না। তৃতীয়ত, সর্বশেষ পরিদর্শনে যখন দেখা গেল শ্রমিক নিরাপত্তার জন্য বিপদজনক ত্রুটিগুলো রয়েই গেছে, তখনো যদি শ্রম আইন ও শ্রম বিধিমালায় প্রদত্ত ক্ষমতা বলে কারখানা মালিককে ত্রুটি সংশোধনে বাধ্য করবার জন্য কারখানাটি সাময়িক বন্ধ করা হতো, তাহলেও এই দুর্ঘটনা ও নির্মম অকাল মৃত্যুর হাত থেকে রক্ষা পেত শ্রমিকরা। শুধু কারখানা পরিদর্শন অধিদপ্তরই নয়, নোটিশ দিয়ে দায় সারার অভিযোগটি ফায়ার সার্ভিসের ক্ষেত্রেও প্রযোজ্য। ফায়ার সার্ভিসের দাবি, তারা দুর্বল অগ্নিনিরাপত্তা নিয়ে অনেকবার সতর্ক করে কারখানা কর্তৃপক্ষকে নোটিশ দিয়েছে। (সূত্র: এ বলে ওর দায় সে বলে তার, সমকাল, ১৩ জুলাই, ২০২১) অথচ অগ্নি প্রতিরোধ ও নির্বাপন আইন ২০০৩ এর ৫ ধারা এবং অগ্নি প্রতিরোধ ও নির্বাপন বিধিমালা ২০১৪ এর ১৩ ধারা অনুযায়ী ফায়ার সার্ভিসের লাইসেন্সের শর্ত লংঘন করা হলে লাইসেন্স বাতিল করারও ক্ষমতা রয়েছে। কিন্তু বাস্তবে এর কোন প্রয়োগ দেখা যায় না। তার চেয়ে বড় কথা ফায়ার এস্কেপ বা জরুরি নির্গমন সিড়ি কিংবা অগ্নি নির্বাপন ব্যবস্থা এমন একটি বিষয় যা লাইসেন্স প্রদান করার সময়ই নিশ্চিত করা জরুরি। ফায়ার সার্ভিস যদি নির্ধারিত চেকলিস্টটি সঠিক ভাবে অনুসরণ করে যথাযথ ভাবে সরেজমিন প্রদর্শন করে তারপর লাইসেন্স প্রদান করত তাহলে আগুন লাগলেও এ ধরণের বিপর্যয় ঘটতে পারত না। এই কারণেই কারখানায় অগ্নিকান্ডে শ্রমিক মৃত্যুর জন্য কারখানা মালিকের পাশাপাশি সরকারের তদারকি সংস্থার দ্বায়িত্বে থাকা কর্মকর্তাদেরও বিচারের আওতায় আনা দরকার। মনে রাখা দরকার, একজন কারখানা মালিকের অবহেলার জন্য একটি কারখানার শ্রমিকরা ঝুঁকির মধ্যে পড়েন, আর সরকারে তদারকি সংস্থাগুলোর গাফিলতির কারণে গোটা শিল্পের লক্ষ লক্ষ শ্রমিককে ঝুঁকির মধ্যে থাকতে হয়। 
"উন্নয়ন আর শ্রমদাসত্ব সাংঘর্ষিক। কিন্তু এটা কেতাবের কথা। বাস্তবে ওদিকে উত্তরবঙ্গ, এদিকে ময়মনসিংহ আর সেদিকে বরিশাল টু ভোলার চরাঞ্চলকে দরিদ্র করে রাখতে হবে। একশ্রেণির তরুণদের সেটুকু সুযোগ দেওয়া হবে, যাতে তাঁরা প্রবাসে শ্রমদাসত্বের যোগ্য হয়ে রেমিট্যান্স আনতে পারেন। তার নিচে আরেকটা অংশকে ঠেকিয়ে রাখা হবে, যাতে তারা শিশু শ্রমিকের খাতায় নাম লেখায়। এটা করতে বেশি বুদ্ধি লাগে না। একদিকে চালের দাম বাড়িয়ে রাখা হবে, অন্যদিকে কৃষকের ধানের দাম কখনোই ন্যায্য সীমায় যাবে না, ব্যস! এ হলেই অনেক গরিব দিন চালাতে হয়রান হবে। তারপরে থাকবে শিক্ষা ও স্বাস্থ্যসেবায় কম বরাদ্দ। কতজনকে দেখেছি, পরিবারের কারও চিকিৎসা চালাতেই জমিজমা বেচে স্রেফ ভূমিহীন হয়ে গেল! রাষ্ট্রযন্ত্রকে যাঁরা চালান, সেই সরকার এ ব্যাপারে সতর্ক। এখানকার সস্তা শ্রমের সরবরাহ লাইন অটুট রাখা, কারখানাগুলোর ভেতরের অমানবিক বাস্তবতা চলতে দেওয়া ও লুকিয়ে রাখা এবং বড় বিপর্যয় হলে শুভংকরের ফাঁকি দিয়ে সামলানো; এটাই তাদের ব্যবস্থাপনার কৌশল। এই কৌশলে রানা প্লাজার হাজারো লাশ খরচযোগ্য তালিকায় স্থান পেয়েছে। হাসেম ফুডসের ৫২টি লাশ তার কাছে তুচ্ছ। সমস্যাটা তাই কারখানার ভেতরে নয়, তার শিকড় বাইরে এবং রাষ্ট্র-রাজনীতি ও অর্থনীতির অনেক গভীরে। গরিব মানুষ মৃত্যু দিয়ে কথা বলে। তাদের পোড়া দেহগুলো ততটাই বীভৎস, যতটা বীভৎস এই লাশের ম্যানেজারি।"
"দেশে একদিনে করোনাভাইরাস সংক্রমণে আবারও সর্বোচ্চ মৃত্যু ও সর্বোচ্চ সংখ্যক রোগী শনাক্তের রেকর্ড হয়েছে। দেশে গত ২৪ ঘণ্টায় (শনিবার সকাল আটটা থেকে আজ রোববার সকাল আটটা পর্যন্ত) করোনায় ২৩০ জনের মৃত্যু হয়েছে। এ সময় নতুন রোগী শনাক্ত হয়েছে ১১ হাজার ৮৭৪ জন।"
দেশের বেশির ভাগ কারখানাতেই যে অগ্নি নিরাপত্তা ব্যবস্থা নেই, এটা ক্ষমতাসীনদের অজানা নয়, কিন্তু তারপরেও কোন কার্যকর ব্যবস্থা নেয়া হয় না... "ঢাকাসহ সারা দেশে ঝুঁকিতে আছে সহস্রাধিক কলকারখানা। সেখানে নেই কোনো ধরনের অগ্নিনির্বাপণ ব্যবস্থা, নেই পর্যাপ্ত সিঁড়ি। যেকোনো সময় ঘটতে পারে বড় ধরনের দুর্ঘটনা। ওইসব কারখানাতে নেই কোনো নজরদারি। তবে দেশের কোথাও বড় ধরনের দুর্ঘটনা ঘটলে শুরু হয় দৌড়ঝাঁপ। একের পর এক গঠন করা হয় তদন্ত কমিটি। হইচই চলে কয়েক সপ্তাহ। এরপর থেমে যায় সবকিছু। কারখানার অনেক মালিক ক্ষমতাসীন দলের সমর্থক ও নেতা হওয়ায় তারা থাকছেন ধরাছোঁয়ার বাইরে। গতকাল ফায়ার সার্ভিস ও পুলিশ স্বরাষ্ট্র মন্ত্রণালয়কে একটি প্রতিবেদন দিয়ে অবহিত করেছেÑ অগ্নিঝুঁকিতে থাকা সহস্রাধিক কারখানার মধ্যে ঢাকা, চট্টগ্রাম, গাজীপুর, নারায়ণগঞ্জ ও সাভার এলাকায় বেশি।"
এরকম অনিয়মে ভরা ভবনটিতে বছরের পর বছর কি করে শিশু শ্রমিকদের দিয়ে কাজ করানো চলল তার জবাব সরকারের শ্রমমন্ত্রণালয়ের কলকারখানা পরিদর্শন অধিদপ্তরকে দিতে হবে... "নারায়ণগঞ্জের রূপগঞ্জে হাসেম ফুডস লিমিটেডের যে ভবনে ভয়াবহ অগ্নিকাণ্ড ঘটে, সেটিতে জরুরি নির্গমনের কোনো সিঁড়ি ছিল না। আগুন নেভানোর পর্যাপ্ত যন্ত্রপাতি তো ছিলই না, সামান্য অগ্নিনির্বাপক সিলিন্ডারও নেই। আগুন লাগলে সংকেত দেওয়ার 'ফায়ার অ্যালার্ম' নেই। ভবনের আয়তন অনুযায়ী সিঁড়ি থাকার কথা অন্তত চারটি। কিন্তু ছিল দুটি; তারও একটি অকার্যকর। তার ওপর ছাদসহ প্রতিটি তলার দরজায় ছিল তালা। আগুন বা কোনো ধরনের দুর্ঘটনা থেকে সুরক্ষার জন্য যা প্রয়োজন, তার কোনো কিছুই ছিল না ভবনটিতে। দুর্ঘটনাস্থল দেখে বিশেষজ্ঞরা বিস্মিত। বলছেন, এমন ঘটনা কল্পনাতীত।"
বাংলাদেশের সাংবাদিক, বিশেষ করে মফস্বল সাংবাদিকদের যে কি ভয়ংকর পরিস্থিতির মধ্যে কাজ করতে হয়, তার একটা নমুনা হলো হাসপাতালের খাবার নিয়ে দুর্নীতির সংবাদ প্রকাশ করে ডিজিটাল নিরাপত্তা আইনে গ্রেফতার হওয়ার এই ঘটনাটি...
ফায়ার এলার্ম, স্মোক ডিটেক্টর কিংবা ফায়ার এস্কেপ ছাড়াই মালিকের বাচ্চা কারখানা চালাইছে আর কারখানা পরিদর্শন অধিদপ্তেরর লাট সাহেবের বাচ্চারা এগুলো দেখেও না দেখার ভান করে বছরের পর বছর লাইসেন্স নবায়ন করে গেছে! "হঠাৎ আগুন লাগলে তাৎক্ষণিকভাবে কর্মীদের সতর্ক করতে নারায়ণগঞ্জের রূপগঞ্জের হাসেম ফুডস কারখানায় কোনো ফায়ার অ্যালার্মের (অগ্নিসংকেত) ব্যবস্থা ছিল না। ছয়তলা বিশাল কারখানা ভবনের কোনো তলাতেই স্মোক ডিটেক্টর (ধোঁয়া শনাক্তের যন্ত্র) রাখা হয়নি। এমনকি কারখানা ভবন থেকে বেরিয়ে আসার জরুরি বহির্গমন পথও (সিঁড়ি) ছিল না।"
"কারখানাটির ভবন নির্মাণের অনুমতি দিয়েছে ইউনিয়ন পরিষদ। কিন্তু এ ধরনের ভবনের যথাযথ নকশা ও সুরক্ষা ব্যবস্থাপনা নিশ্চিত করার মতো জনবল তাদের নেই। বলা হচ্ছে, কারখানা কর্তৃপক্ষ ফায়ার সার্ভিস ও সিভিল ডিফেন্স অধিদপ্তর থেকেও ছাড়পত্র নিয়েছিল। কিন্তু কারখানাটিতে আগুন লাগলে শ্রমিকদের বেরিয়ে যাওয়ার জন্য প্রয়োজনীয়সংখ্যক সিঁড়ি ছিল না। একটি কারখানায় কোথায় কোন ধরনের দাহ্য পদার্থ রাখা যাবে, তার একটি পরিকল্পনা ও নকশা অধিদপ্তরের কাছে জমা দিতে হয়। ফায়ার সার্ভিস এবং কলকারখানা ও প্রতিষ্ঠান পরিদর্শন অধিদপ্তরের পরিদর্শকদের দায়িত্ব ওই নথিগুলো পর্যালোচনা করে অনুমোদন দেওয়া। প্রতিবছর কারখানা পরিদর্শনও করতে হবে। কিন্তু কারখানার কারিগরি ও নিরাপত্তা ব্যবস্থাপনা দেখভাল করার মতো পর্যাপ্ত জনবল এই দুই সংস্থার নেই। ফলে হাশেম ফুডস যেমন ইচ্ছা তেমন করে কারখানা চালিয়েছে। এর পরিণতি এই দুর্ঘটনা।"
"মনে পড়ে আট বছর আগে রানা প্লাজার সামনে এ রকমই ছবি হাতে কান্নারত এক বৃদ্ধ বাবার কথা, ‘মোর ছাওয়ার নাম জব্বার, সব্বার খুব চেনা। ফুটবল খেলাইত ভালো, পান্তা খাইত খুব।’ রানা প্লাজার থেঁতলে যাওয়া দেহ কিংবা তাজরীন বা হাসেমের পোড়া ধ্বংসাবশেষ থেকে কি বোঝা যায় যে এই মেয়েটি খুব আদুরে ছিল বাপের, এই মেয়েটি খুব সিনেমা দেখতে চাইত আর কারও বিয়ের সময় সিনেমার গান গাইত! কিংবা এই ছেলেটি খুব রাগী হলেও মায়ের ডাকে শান্ত হয়ে যেত! মর্গে লাশের ব্যাগের মধ্যে পড়ে থাকা পোড়া শরীরগুলো থেকে বোঝার উপায় নেই এত গল্প, এত স্মৃতি রেখে গেছে তারা!"
"৫ জুলাই জাগো নিউজে ঠাকুরগাঁও হাসপাতালের করোনা ইউনিটের খাবারের মান নিয়ে ‘দিনে বরাদ্দ ৩০০ হলেও করোনা রোগীদের খাবার দেওয়া হচ্ছে ৭০ টাকার!’ শিরোনামে একটি সংবাদ প্রকাশিত হয়। বিষয়টি নিয়ে আরও কয়েকটি গণমাধ্যমে সংবাদ প্রকাশিত হয়।"
"পরিদর্শনকারী কর্মকর্তা নেছার উদ্দিন আহম্মদের কাছে এ বিষয়ে জানতে চাইলে তিনি জানান, গত ৭ জুন তিনি কারখানটি পরিদর্শন করেন। তবে সে সময় শুধু কভিডবিষয়ক স্বাস্থ্যবিধি ঠিকভাবে পরিপালন করা হচ্ছে কিনা তা পরিদর্শন করা হয়। আইন অমান্য করে শিশুশ্রমিক নিয়োগ ও রাসায়নিক মজুত করা হলেও কোনো ব্যবস্থা নেয়া হয়নি কেনÑএমন প্রশ্নে তিনি জানান, ‘এটি উপমহাপরিদর্শকের এখতিয়ারভুক্ত।’ মূলত দায় এড়ানোর জন্য এক ধরনের পরস্পরকে দোষারোপ করেন এ দুই কর্মকর্তা।"
কারখানার মালিককে গ্রেফতার করা হয়েছে ভাল কথা, কিন্তু দ্বায়িত্বে অবহেলার কারণে কারখানা পরিদর্শন অধিদপ্তরের বড় কর্তাদের কেন গ্রেফতার করা হবে না?
মানুষের জীবনের ন্যূনতম নিরাপত্তা নিশ্চিত করতে না পারলে রাস্তাঘাট আর বিল্ডিং বানানো কিসের উন্নয়ন, কার উন্নয়ন?
একটা দেশে স্বাধীনতার ৫০ বছরেও কলকারখানার ফায়ার সেফটি নিশ্চিত করার মত ন্যূনতম প্রাতিষ্ঠানিক ব্যবস্থা গড়ে ওঠেনি, এর চেয়ে বড় ব্যর্থতার বিষয় আর কি হতে পারে!
সজীব গ্রুপের সেজান জুস কারখানায় অগ্নিকান্ডে অর্ধশতাধিক শ্রমিক মৃত্যুর কার্যকারণ বিষয়ে কিছু প্রাথমিক পর্যবেক্ষণ নানা কারণেই বৈদ্যুতিক সরঞ্জাম, রাসায়নিক ও দাহ্য পদার্থ সম্বলিত কারখানায় আগুন লাগতে পারে। কিন্তু কারখানায় আগুন লাগলেই শ্রমিক মৃত্যু কোন স্বাভাবিক ঘটনা না। আগুন লাগলে ফায়ার এলার্ম বাজবে এবং কারখানায় আগুন ও ধোঁয়া ছড়িয়ে যাওয়ার আগেই নির্দিষ্ট ফায়ার এস্কেপ বা বহির্গমন পথ দিয়ে শ্রমিকরা কারখানা থেকে নিরাপদে বের হয়ে আসবেন এটাই প্রত্যাশিত। এর ব্যতিক্রম হলেই কেবল শ্রমিকের মৃত্যু ঘটতে পারে। ৯ জুলাই নারায়ণ গঞ্জের রুপগঞ্জে সজীব গ্রুপের সুজান জুস কারখানায় অগ্নিকান্ডের ঘটনায় এখন পর্যন্ত ৫২ জনের মৃত্যুর খবর পাওয়া গেছে, সেই সাথে আহত ও নিখোঁজও রয়েছেন অনেকে। আগুনে পুড়ে শ্রমিক মৃত্যুর ঘটনা অনুসন্ধানে বিভিন্ন তদন্ত কমিটি গঠিত হয়েছে, সেগুলো যদি যথাযথ তদন্ত করে এবং সেই রিপোর্টগুলো যদি প্রকাশিত হয় তাহলে হয়তো জানা যাবে কি কারণে আগুন লাগল এবং আগুন লাগার পর এতজন শ্রমিক বের হতে না পেরে কারখানার ভেতরে পুড়ে কয়লা হলো। কিন্তু আনুষ্ঠানিক তদন্ত রিপোর্ট ছাড়াও ঘটনার পর সংবাদে মাধ্যমে ফায়ার সার্ভিস ও প্রত্যক্ষদর্শী ও ভুক্তভোগী শ্রমিকদের বক্তব্য থেকে আগুনে পুড়ে শ্রমিক মৃত্যুর কার্যকারণ বিষয়ে কিছু প্রাথমিক পর্যবেক্ষণ দাড় করানো যেতে পারে। এখানে সেরকমই কিছু কারণ উল্ল্যেখ করা হলো: পর্যাপ্ত সংখ্যক সিঁড়ি না থাকা: ফায়ার সার্ভিসের বক্তব্য অনুসারে, প্রায় ৩৫ হাজার বর্গফুট আয়তনের কারখানা ভবনে অন্তত চার থেকে পাঁচটি সিঁড়ি থাকা দরকার ছিল কিন্তু সিঁড়ি ছিল মাত্র দুটি। আগুন লাগার পরপরই একটি সিঁড়ি ধোঁয়ায় অন্ধকার হয়ে যায় এবং দ্বিতীয় সিঁড়িটিও তাপ ও ধোঁয়ার কারণে ব্যবহার অযোগ্য হয়ে পড়ে, ফলে শ্রমিকরা সময় মতো সিড়ি দিয়ে বের হতে পারেনি। (সূত্র: ১) বহির্মুখী সিঁড়ি না থাকা: দাহ্য পদার্থ সম্বলিত কোন কারখানার নীচতলায় যখন আগুন লাগে তখন ভেতরমুখী সিড়িগুলো দিয়ে ইটভাটার চিমনির মতো ধোঁয়া উপরের দিকে উঠতে থাকে। ফলে কারখানার ভেতরের দিকের সিড়িগুলো ব্যবহার উপযোগী থাকেনা। একারণেই বিকল্প সিড়ি বা ফায়ার এস্কেপের মুখ থাকতে হয় কারখানার বাইরের দিকে। শ্রমবিধি ২০১৫ এর ধারা ৫৪(৮) অনুসারে, "কমপক্ষে অর্ধেক সংখ্যক সিঁড়ির শেষ প্রান্ত ভবনের বহির্মুখী হইতে হইবে।" ভবনের ভেতরে আগুন লাগলে বহির্মুখী সিড়ি তাপ ও ধোঁয়ার কারণে আচ্ছন্ন হওয়ার ঝুঁকি কম থাকে, ফলে শ্রমিকরা এই সিঁড়ি ব্যবহার করে সহজেই বের হয়ে আসতে পারে। সিজান জুস কারখানার অগ্নিকান্ড নিয়ে সংবাদ মাধ্যমের রিপোর্টগুলোতে বহির্মুখী সিড়ি থাকা না থাকা বিষয়ে স্পষ্ট উল্ল্যেখ না থাকলেও দুটো সিঁড়িই তাপ ও ধোঁয়ায় আচ্ছন্ন হওয়ার বর্ণনা থেকে মনে হচ্ছে দুটি সিঁড়ির মধ্যে একটি সিঁড়িও বহির্মুখী ছিল না। আর এ কারণেই প্রত্যক্ষদর্শীর বর্ণনা থেকে আগুন লাগার পর সিঁড়ি দিয়ে নীচে নামা মানুষদের কোন খোঁজ পাওয়া যায়নি বলে খবর প্রকাশিত হয়েছে। (সূত্র ২) কমপক্ষে একটি গ্রীলবিহীন জানালা ও দড়ির মই না থাকা: শ্রমবিধি ২০১৫ এর ৫৪ (১০) ধারা অনুযায়ী, প্রতিটি ফ্লোরে ন্যূনতম একটি গ্রীলবিহীন জানালা থাকতে হবে যা ব্যবহার করে জরুরি প্রয়োজনে খুলে লেডার বা দড়ির মই এর সাহায্যে নীচে নেমে আসা যায় এবং নীচ তলায় শক্ত দড়ির জাল সংরক্ষণ করতে হবে যেন অগ্নি দুর্ঘটনার সময় জরুরি প্রয়োজনে দড়ি বেয়ে উক্ত জালে অবতরণ করা যায়। সংবাদ মাধ্যমে গ্রীলবিহীন জানালা ছিল কিনা এ বিষয়ে স্পষ্ট করে উল্ল্যেখ করা না হলেও বিশেষ করে চতুর্থ তলার শ্রমিকদের আটকে পড়ে আগুনে পুড়ে মৃত্যুর ঘটনা থেকে প্রতীয়মান হয় যে অন্তত চতুর্থ তলায় গ্রীল বিহীন কোন জানালা ছিলনা যেটা ব্যবহার করে তারা নীচে নামতে পারতেন। আর সংবাদ মাধ্যমে ও সামাজিক যোগাযোগ মাধ্যমে যেভাবে শ্রমিকদের লাফিয়ে পড়ার খবর/ভিডিও দেখা গেছে তা থেকে বোঝা যায় দড়ির মই বা দরির জাল ইত্যাদি কোন কিছুই ছিল না। ছাদের সিড়ি তালাবদ্ধ থাকা: শ্রম আইন ২০০৬ এর ধারা ৬২ এর উপধারা ৩(ক) অনুসারে, কোন প্রতিষ্ঠানে কাজ চলাকালীন অবস্থায় কোন কক্ষ বের হওয়ার পথ তালাবদ্ধ বা আটকে রাখা যাবে না এবং বহির্গমনের পথ কোন ভাবে বাধাগ্রস্থ করা যাবে না। সংবাদ মাধ্যমে প্রকাশিত খবর অনুযায়ী, কারখানার চতুর্থ তলা থেকে ছাদে যাওয়ার সিঁড়ি তালাবদ্ধ ছিল। নিচের দিকে সিঁড়ির ল্যান্ডিংয়ে ছিল আগুন থাকায় শ্রমিকরা নিচে নামতে পারেননি, আবার ছাদে যাওয়ার সিঁড়ি তালাবদ্ধ থাকায় ছাদেও উঠতে পারেননি। (সূত্র ৩) সম্ভবত এ কারণেই পুড়ে যাওয়া কারখানা ভবন থেকে যে ৪৯ জনের লাশ উদ্ধার করা হয়েছে, তার বেশির ভাগই পাওয়া গেছে চতুর্থ তলায়, যে লাশগুলো পড়েছিল চতুর্থ তলার দক্ষিণ-পূর্ব কোণে জানালার ধারে। (সূত্র: ৪) শুধু চতুর্থ তলার সিড়িই নয়, ফায়ার সার্ভিসের বক্তব্য থেকে ভবনের বিভিন্ন ফ্লোর নেট দিয়ে আটকানো থাকার কথা জানা গেছে যেকারণে অনেক শ্রমিক বাঁচার জন্য নেটের বাইরে যেতে পারেননি। (সূত্র: ৫) অগ্নিনিরাপত্তা সরঞ্জাম না থাকা: কারখানা ভবনে উদ্ধার তৎপরতায় অংশ নেওয়া ফায়ার সার্ভিসের কর্মকর্তারা বলেছেন, ভবনে অগ্নিনির্বাপণব্যবস্থা বা অগ্নিনিরাপত্তা সরঞ্জাম তাদের চোখে পড়েনি। আবার ভুক্তভোগী শ্রমিকদের বক্তব্য থেকে দেখা যাচ্ছে তারা ফায়ার এলার্ম নয়, আগুন থেকে তৈরী হওয়া ধোঁয়া ছড়িয়ে পড়ার পর আগুনের অস্তিত্ব সম্পর্ক জানতে পারেন। যেমন: প্রত্যক্ষদর্শী ও কারখানার আহত শ্রমিক সবুজ আলম প্রথম আলোকে বলেন, তিনি কাজ করছিলেন দ্বিতীয় তলায়। হঠাৎ ভবনের ভেতর ধোঁয়ার কুণ্ডলী দেখতে পান। (সূত্র: ৬) শ্রমিকরা যদি আগুন লাগার সাথে সাথে ফায়ার এলার্ম শুনতে পেতেন তাহলে হয়তো আগুন ও ধোঁয়া ছড়িয়ে যাওয়ার আগেই কারখানা থেকে নিরাপদে বের হয়ে যাওয়ার সুযোগ পেতেন। আর অগ্নি নিরাপত্তা সরঞ্জাম এবং নিজস্ব ফায়ার ফাইটিং টিম থাকলে হয়তো আগুন বেশি ছড়িয়ে পড়ার আগেই নিয়ন্ত্রণ করা সম্ভব হতো। কারখানার ফ্লোরকে দাহ্য পদার্থের গুদাম হিসেবে ব্যবহার: কারখানার ব্যবস্থাপক কাজী রফিকুল ইসলাম সাংবাদিকদের বলেছেন, কারখানা ভবনটি কেন্দ্রীয় গোডাউন হিসেবে ব্যবহার করা হতো। ভবনে বিভিন্ন জুসের ফ্লেভার, রোল, ফয়েল প্যাকেটসহ বিভিন্ন মাল ছিল। হাজার হাজার শ্রমিক কাজ করে এমন একটি কারখানার ফ্লোরকে কোন ধরণের অনুমোদন না নিয়ে দাহ্য পদার্থের গুদাম হিসেবে ব্যবহার করার কারণেই অগ্নিঝুকি তৈরী হয়েছে, আগুন লাগার পর তা দ্রুত ছড়িয়েছে, ব্যাপক ধোঁয়া তৈরী করে ১৬ ঘন্টার বেশি সময় ধরে জ্বলেছে যার ফলে শ্রমিকদের জীবন বিপন্ন হয়েছে। এ বিষয়ে এফবিসিসিআইর কেমিক্যাল ও শিল্পবিষয়ক স্ট্যান্ডিং কমিটির চেয়ারম্যান মো. বেলায়েত হোসেন বলেছেন, এই অগ্নিদুর্ঘটনা ভয়াবহ হয়েছে পেট্রোসিনথেটিক কেমিক্যাল পদার্থ ও রেজিনের কারণে। এ কারখানার মধ্যে অতিরিক্ত পেট বোতল ও পলি প্যাকেটসহ নানা প্লাস্টিক পণ্য ছিল। এমনকি শ্রমিকদের গায়ের পোশাক ছিল পলিয়েস্টারের। এসব কারণে আগুনে ক্ষতি অনেক বেশি হয়েছে। কারখানা ভবনে যে পরিমাণ মাল রাখার বিধান আছে, তার চেয়ে পাঁচগুণ মাল মজুদ করা ছিল। কাঁচামাল থেকে শুরু করে তৈরি পণ্য- সবই ওখানে মজুদ ছিল। কারখানা ভবনের মধ্যে গুদাম ব্যবহার করা সম্পূর্ণ বেআইনি। এ কারখানা গুদাম ব্যবহার করায় বদ্ধ ছিল। এতে ভেতরে অনেক দ্রুত আগুন ছড়িয়ে পড়েছে এবং দীর্ঘ সময় ধরে জ্বলেছে।(সূত্র: ৭) কারখানা পরিদর্শন অধিদপ্তরের দ্বায়িত্ব পালন না করা: কারখানা মালিকের দ্বায়িত্ব হলো শ্রমিকদের জন্য নিরাপদ কর্ম পরিবেশ নিশ্চিত করা আর সরকারের দ্বায়িত্ব হলো মালিকপক্ষ তা যথাযথভাবে বাস্তবায়ন করছে কিনা তা তদারকি করা। এজন্য সরকারের কতগুলো নির্দিষ্ট বিভাগ আছে, কল কারখানা পরিদর্শন অধিদপ্তর এর মধ্যে একটি যার কাজ নিয়মিত তদারকি করা। প্রশ্ন হলো কলকারখানা পরিদর্শন অধিদপ্তর কি সজীব গ্রুপের এই কারখানাটির তদারকির কাজটি যথাযথ ভাবে করেছিলো? সরকারের কলকারখানা অধিদপ্তর যদি এই তদারকির কাজটি সঠিক ভাবে করতো তাহলে কারখানায় পর্যাপ্ত সংখ্যক বহিমুর্খী সিড়ি না থাকা, অগ্নিনিরাপত্তা সরঞ্জাম না থাকা, কারখানার সিড়ি পথ তালাবদ্ধ থাকা, বিভিন্ন ফ্লোর নেট দিয়ে আটকানো থাকা, গ্রীল বিহীন জানালা ও দড়ির মই না থাকা, কারখানাকে দাহ্য পদার্থের গুদাম হিসেবে ঝুঁকিপূর্ণ ভাবে ব্যবহার করা ইত্যাদি বিষয় তাদের পরিদর্শনেই উঠে আসার কথা। কারখানা পরিদর্শন অধিদপ্তরের নারায়ণগঞ্জ কার্যালয়ের উপমহাপরিদর্শক সৌমেন বড়ুয়া এ ব্যাপারে প্রথম আলোকে বলেন, ‘হাসেম ফুড ২০০০ সালে আমাদের প্রধান কার্যালয় থেকে লাইসেন্স নেয়। পরবর্তী সময়ে তারা প্রতিবছর লাইসেন্স নবায়ন করেছে। তবে ওই ভবনের কোন তলায় এবং কোথায় কী ধরনের বস্তু আছে, তা দেখার জন্য আমরা সেখানে পরিদর্শনের জন্য আবেদন করেও অনুমোদন পাইনি। তাই আমাদের জানা নেই সেখানে কোথায় কোন ধরনের দাহ্য পদার্থ আছে।’ (সূত্র ৮) এই বক্তব্য থেকে কারখানা পরিদর্শন দপ্তরের দ্বায়িত্বহীনতার কথাই প্রকাশ পায়। কারণ কারখানার অগ্নি নিরাপত্তা ব্যবস্থা ঠিকঠাক আছে কিনা তা না দেখেই লাইসেন্স প্রদান এবং বছর বছর লাইসেন্স প্রদান করা দ্বায়িত্বের গুরুতর অবহেলা। শ্রম আইন ২০০৬ এর ধারা ৬২ এর উপধারা ২ অনুসারে, যদি কোন পরিদর্শকের কাছে মনে হয় যে, কোন প্রতিষ্ঠানের কোন ভবন বা তার কোন অংশ বা কোন পথ, যন্ত্রপাতি বা প্ল্যান্ট বা অভ্যন্তরীণ বৈদ্যুতিক ব্যবস্থা ইত্যাদির ব্যবহার মানুষের জীবন বা নিরাপত্তার জন্য আশু বিপজ্জনক, তাহলে তিনি কারখানা মালিকের উপর লিখিত আদেশ জারী করে, সেই সমস্যার যথাযথ সমাধান না করা পর্যন্ত তার ব্যবহার নিষিদ্ধ করতে পারবেন৷ এই ধারা থেকে দেখা যাচ্ছে, কারখানা পরিদর্শন অধিদপ্তর চাইলে কোন কারখানার অগ্নি নিরাপত্ত ব্যবস্থা ঠিকঠাক না থাকলে তা বন্ধ করে দেয়ার ক্ষমতা রাখে। প্রশ্ন হলো, সজীব গ্রুপের সেজান কারখানাটির ব্যাপারে কি কারখানা পরিদর্শন অধিদপ্তর সেরকম কোন পদক্ষেপ গ্রহণ করেছিলো নাকি কোন ধরণের পরিদর্শন ও যাচাই বাছাই ব্যতিরেকেই বছর বছর দ্বায়িত্বহীন ভাবে লাইসেন্স নবায়ন করে যাচ্ছিল? আগুনে পুড়ে শ্রমিক মৃত্যুর ঘটনা অনুসন্ধানে যেসব তদন্ত কমিটি গঠিত হয়েছে, সেই কমিটিগুলোকে এই প্রসঙ্গগুলোর সুনির্দিষ্ট ব্যাখ্যা ও জবাব দিতে হবে এবং সরকারকে সেই অনুযায়ী দায়ী ব্যক্তিদের চিহ্নিত করে দৃষ্টান্তমূলক শাস্তির ব্যবস্থা করতে হবে। তথ্যসূত্র: ১) তালাবদ্ধ কারখানায় পুড়ে অঙ্গার, সমকাল, ১০ জুলাই ২১; আবার অগ্নিকাণ্ড, নিহত ৫২, প্রথম আলো, ১০ জুলাই ২১; অবহেলায় আরও একটি নরককুণ্ড, অর্ধশত লাশ, বিডিনিউজ টোয়েন্টিফোর ডটকম, ১০ জুলাই ২১ ২) ‘জীবনডা হাতে নিয়া রশি বাইয়া ছাদ থিকা নিচে নামছি’, বাংলাট্রিবিউন, ৯ জুলাইন ২০২১ ৩) তালাবদ্ধ কারখানায় পুড়ে অঙ্গার, সমকাল, ১০ জুলাই ২১; অবহেলায় আরও একটি নরককুণ্ড, অর্ধশত লাশ, বিডিনিউজ টোয়েন্টিফোর ডটকম, ১০ জুলাই ২১ ৪) আবার অগ্নিকাণ্ড, নিহত ৫২, প্রথম আলো, ১০ জুলাই ২১ ৫) তালাবদ্ধ কারখানায় পুড়ে অঙ্গার, সমকাল, ১০ জুলাই ২১ ৬) আবার অগ্নিকাণ্ড, নিহত ৫২, প্রথম আলো, ১০ জুলাই ২১ ৭) অনুমতি ছাড়াই ভবনে ছিল কেমিক্যাল গুদাম, সমকাল, ১০ জুলাই ২১ ৮) দীর্ঘস্থায়ী আগুন, প্রাণহানি, প্রথম আলো, ১০ জুলাই ২০২১ 
শ্রম মন্ত্রণালয়ের অধীন কলকারখানা ও প্রতিষ্ঠান পরিদর্শন অধিদপ্তর নামের যে প্রতিষ্ঠানটি রয়েছে তার মিশন সম্পর্কে বলা হয়েছে- শ্রমিকদের জন্য উন্নত কর্মপরিবেশ সৃষ্টি, বাংলাদেশ শ্রম আইন-২০০৬ ও বাংলাদেশ শ্রম বিধিমালা-২০১৫ বাস্তবায়ন, শিশুশ্রম নিরসন, কর্মক্ষেত্রে শ্রমিকদের পেশাগত স্বাস্থ্য ও নিরাপত্তা নিশ্চিতকরণ ইত্যাদি। আর এই মিশন বাস্তবায়নের জন্য কারখানা পরিদর্শনের ক্ষেত্রে কি কি জিনিস চেক করতে হবে তার জন্য সুনির্দিষ্ট চেকলিস্টও রয়েছে। এই চেকলিস্ট ধরে ধরে যদি আসলেই চেক করা হয়, তাহলে সজীব গ্রুপের সেজান জুস তৈরীর কারখানায় অগ্নিকান্ডের ঘটনার পর কারখানায় যথাযথ ফায়ার এক্সিট বা বহির্গমন পথ না থাকা, সিড়িতে প্রতিবন্ধকতা থাকা, ছাদের যাওয়ার সিড়ি বন্ধ থাকা, অগ্নি নির্বাপন ব্যবস্থা না থাকা ইত্যাদি যেসব অভিযোগ উঠেছে সেগুলো ঘটতে পারার কথা না। প্রশ্ন হলো কলকারখানা পরিদর্শন অধিদপ্তর কি সজীব গ্রুপের কারখানাগুলো আদৌ প্রদর্শন করেছে কোনদিন? যদি পরিদর্শন না করে তাহলে কেন করেনি? আর যদি পরিদর্শন করে থাকে, তাহলে চেকলিস্টে কি এই সমস্যাগুলো উঠে এসেছিল? কোন ব্যবস্থা নেয়া হয়েছিলো? আমরা কলকারখানা পরিদর্শন অধিদপ্তরের এই চেকলিস্ট দেখতে চাই।
২০১২ সালে তাজরীন ফ্যাশনসের অগ্নিকাণ্ডে ১১১ জন শ্রমিকের প্রাণহানির পেছনেও মালিকপক্ষের বড় রকমের গাফিলতি ছিল। ভবনে বাইরের দিকে কোন সিড়ি বা ফায়ার এস্কেপ বলে কিছু ছিলনা, কলাপসিবল গেটগুলো তালা দেয়া ছিল। সেই ঘটনার আট বছরের বেশি সময় পার হলেও বিচার শেষ হয়নি। মূল আসামি তাজরীনের মালিক মোহাম্মদ দেলোয়ার হোসেন জামিনে আছেন। তাজরীন ফ্যাশনসের মতো দুনিয়া কাঁপানো ঘটনায় মালিকের বিরুদ্ধে অবহেলার সুস্পষ্ট প্রমাণ থাকার পরেও যেখানে এত বছরেও বিচার হয়নি, সেখানে কি করে আশা করব যে কারখানার নিরাপত্তা নিশ্চিতে এদেশের মালিক শ্রেণি সিরিয়াস হবে! কারখানা মালিকের দ্বায়িত্ব হলো শ্রমিকদের জন্য নিরাপদ কর্ম পরিবেশ নিশ্চিত করা আর সরকারের দ্বায়িত্ব হলো মালিকপক্ষ তা যথাযথভাবে বাস্তবায়ন করছে কিনা তা তদারকি করা। এজন্য সরকারের কতগুলো নির্দিষ্ট বিভাগ আছে, কল কারখানা পরিদর্শন অধিদপ্তর এর মধ্যে একটি যার কাজ নিয়মিত তদারকি করা। প্রশ্ন হলো কলকারখানা পরিদর্শন অধিদপ্তর কি এই কাজটি নিয়মিত করছে? তাহলে দুর্ঘটনা ঘটার পরই কেবল জানা যায় সংশ্লিষ্ট কারখানার নিরাপত্তা ব্যবস্থার ত্রুটির কথা জানা যায়? দুর্ঘটনা ঘটার পর কারখানা মালিকের যেমন শাস্তি হয় না, তেমনি যে অধিদপ্তর বা প্রতিষ্ঠানের দ্বায়িত্ব ছিল কারখানা মালিককে নিরাপদ কর্মপরিবেশ নিশ্চিত করতে বাধ্য করবার, তাকেও বিচার এবং জবাবদিহিতার আওতায় আনা হয়না। তাজরিনের ঘটনায় তাজরিন মালিকের যেমন শাস্তি হয়নি, তেমনি ত্রুটিপূর্ণ ডিজাইন সহ তাজরিন কারখানা চালানোর অনুমোদন যে সরকারি কর্মকর্তারা দিয়েছিলো তাদেরও কোন বিচার হয়নি। নিয়মিত তদারকি ছাড়াও কারখানায় নিরাপদ কর্মপরিবেশ রক্ষায় মালিকদেরকে বাধ্য করার আরেকটা উপায় হলো কোন দুর্ঘটনা ঘটলে ক্ষতিপূরণ হিসেবে মালিকপক্ষকে বিপুল পরিমাণ অর্থ দন্ড দিতে বাধ্য করা এবং আইন অনুযায়ী বিচার করে দৃষ্টান্তমূলক শাস্তি প্রদান করা। সরকারের পক্ষ থেকে এই বিষয়গুলো নিশ্চিত করা হলে কারখানার মালিকদের কাছে তখন আর নিরাপত্তাজনিত ব্যয় হৃাস করা বা নিরাপত্তায় অবহেলা করাটা লাভজনক মনে হবে না। বাংলাদেশে বিভিন্ন কারখানায় দুর্ঘটনা, শ্রমিকের মৃত্যু এবং তার পরবর্তী ঘটনা প্রবাহ থেকে এটা পরিস্কার যে বাংলাদেশ সরকার এ বিষয়ে যথেষ্ট তৎপর নয় যে তা মালিকদেরকে কারখানায় যে কোন মূল্যে নিরাপদ কর্মপরিবেশ নিশ্চিত করতে বাধ্য করবে। এ কারণেই কিন্তু গার্মেন্টস সেক্টেরের বিদেশী বায়াররা একের পর এক দুর্ঘটনায় বিব্রত হওয়ার হাত থেকে রক্ষা পেতে এদেশের সরকারের উপর ভরসা না করে নিজেরাই অ্যাকর্ড ও অ্যালায়েন্সের মতো সংগঠন করে গার্মেন্টস কারখানাগুলো নিরাপদ করার উদ্যোগ নিয়েছিলো। কিন্তু যেসব কারখানার বিদেশী বায়ার নেই, সেই সব দেশীয় কারখানার শ্রমিকদের নিরাপদ কর্মপরিবেশ কি করে নিশ্চিত হবে যদি সরকার কারখানা মালিকদের বাধ্য না করে! 
"ঘটনাস্থলে কর্মরত ফায়ার সার্ভিসের একাধিক কর্মকর্তা জানিয়েছেন, ছয় তলা কারখানাটির ছাদে ওঠার জন্য দুইটি সিঁড়ি রয়েছে। চতুর্থ তলা থেকে ছাদে যাওয়ার যে সিঁড়িটি, সেটি ছিল তালাবন্ধ ছিল। চতুর্থ তলা থেকে নামার সিঁড়ি খোলা থাকলেও নিচের ভয়াবহ আগুনের কারণে সেই সিঁড়ি দিয়ে নামার কোনো সুযোগ ছিল না। ওই সিঁড়ি দিয়ে নামার অর্থ আগুনে ঝাঁপ দেওয়া। ফায়ার সার্ভিসের কর্মকর্তারা বলছেন, এ অবস্থায় শ্রমিকরা নিচে নামতে পারেননি। অন্যদিকে ওপরে ওঠার সিঁড়ি তালাবন্ধ থাকায় শ্রমিকরা ছাদেও যেতে পারেননি। আগুনের লেলিহান শিখার কাছে অসহায় আত্মসমর্পণ করতে হয়েছে তাদের। ছাদে ওঠার সিঁড়িটা খোলা থাকলে হয়তো তারা ছাদে গিয়ে আশ্রয় নিতে পারতেন। সেক্ষেত্রে ছাদ থেকে তাদের উদ্ধার করা হয়তো সম্ভব হতো। ঘটনাস্থলে ফায়ার সার্ভিসের উপপরিচালক দেবাশিষ বর্ধন সাংবাদিকদের বলেন, আমরা গাড়িতে মই লাগিয়ে কিন্তু ছাদ থেকে ২৫ জনকে উদ্ধার করেছি। অন্য শ্রমিকরাও ছাদে ওঠার সুযোগ পেলে আমরা তাদের ছাদ থেকে নামিয়ে আনতে পারতাম। কিন্তু চতুর্থ তলার শ্রমিকেরা সেই সুযোগটিই পাননি।"
সজীব গ্রুপের চেয়ারম্যান মোহাম্মদ আবুল হাসেম বলেছেন...... শ্রমিক থাকলে কাজ হবে। কাজ হলে আগুন লাগতেই পারে। এর দায় কি আমার?"- সূত্র: ডেইলিস্টার অনলাইন বাংলা, ৯ জুলাই, ২০২১ কারাখানার গেট তালা মেরে শ্রমিক হত্যার অপরাধে সজীব গ্রুপের চেয়ারম্যান মোহাম্মদ আবুল হাসেমকে কেন গ্রেফতার করে বিচার করা হবে না? 
আগুনে শ্রমিক পুড়িয়ে মারা সজীব গ্রুপের কারখানাটির শ্রমিকরা ১ জুলাই বেকয়া বেতনের দাবীতে বিক্ষোভ করেছিলেন! "সজীব গ্রুপের অঙ্গ প্রতিষ্ঠান হাসেম ফুড লিমিটেড কারখানায় জুস, ক্যান্ডি, বিস্কুট, লাচ্ছা সেমাইসহ বিভিন্ন খাদ্যপণ্য তৈরি হয়। এ কারখানাটিতে প্রায় ৫ হাজার শ্রমিক কাজ করেন। গত দুই মাস ধরে ওভারটাইমের টাকা, বকেয়া বেতন ও বেতন বাড়ানোর জন্য কারখানার শ্রমিকরা বেশ কিছুদিন ধরে মালিকপক্ষকে বলে আসছিলেন। শ্রমিকদের ওভারটাইমের টাকা, বকেয়া বেতন পরিশোধের ব্যাপারে মালিকপক্ষ টালবাহানা করে আসছিল। গতকাল সকাল সাড়ে ৮টার দিকে শ্রমিকরা কারখানায় প্রবেশ না করে ওভারটাইমের টাকা, এক মাসের বকেয়া বেতন ও বেতন বাড়ানোর দাবিতে ঢাকা-সিলেট মহাসড়ক অবরোধ করে বিক্ষোভ করেন।"
"সজীব গ্রুপের চেয়ারম্যান মোহাম্মদ আবুল হাসেম বলেছেন, জীবনে বড় ভুল করেছি ইন্ডাস্ট্রি করে। ইন্ডাস্ট্রি করলে শ্রমিক থাকবে। শ্রমিক থাকলে কাজ হবে। কাজ হলে আগুন লাগতেই পারে। এর দায় কি আমার?" সন্দেহ নেই, কারখানা থাকলে নানা দুর্ঘটনায় আগুন লাগতে পারে, কিন্তু আগুন লাগলেই শ্রমিক পুড়ে মরার কোন কারণ নেই। কারখানায় আগুন লাগলে শ্রমিক পুড়ে মরে তখনই যখন কারখানার গেট বন্ধ থাকে এবং/অথবা যথাযথ ফায়ার এক্সিট না থাকে। সংবাদ মাধ্যমে আসা খবর অনুযায়ী সজীব গ্রুপের এই কারখানার চতুর্থ তলার কলাপসিবল গেট বন্ধ ছিল যার দায় কারখানার ব্যবস্থাপক ও মালিকদের। কারখানা মালিকের দ্বায়িত্ব হলো শ্রমিকদের জন্য নিরাপদ কর্ম পরিবেশ নিশ্চিত করা, দুর্ঘটনা প্রতিরোধের সব ধরনের ব্যবস্থা নেয়া এবং এমন ব্যবস্থাপনা সংস্কৃতি নিশ্চিত করা যেখানে আগুন লাগলে গেট আটকে রাখার মত জঘন্য ঘটনা না ঘটে। স্পস্টতই সজীব গ্রুপের মালিক এই কাজগুলো করেন নি, করলে ৪৯ জন শ্রমিকের লাশ উদ্ধার হতো না। ফলে আগুন লাগার দায় সজীব গ্রুপের মালিকের যদি নাও হয়, আগুনে শ্রমিকের মৃত্যুর দায় অবশ্যই মালিকের। কারখানার চতুর্থ তলার গেট আটকে রাখার কারনে শ্রমিকদের বেশি মৃত্যু হয়েছে- ফায়ার সার্ভিসের বরাত দিয়ে সংবাদ মাধ্যমে এরকম খবর আসার পরও সজীব গ্রুপের মালিকের স্পর্ধা হয় কি করে যে তিনি "শ্রমিক থাকলে কাজ হবে। কাজ হলে আগুন লাগতেই পারে। এর দায় কি আমার?" - জাতীয় দায় এড়ানো ফাজলমো আলাপ করেন!
মনে আছে তাজরীন গার্মেন্টসেও এভাবে তালাবদ্ধ রেখে ১১২ জনেরও বেশি শ্রমিক পুড়িয়ে মারা হয়েছিলো? বিচার হয়েছে, কোন শাস্তি হয়েছে ঐ কারখানা মালিক দেলোয়ারের? হয় নাই।শতাধিক শ্রমিক পুড়িয়ে মারার পরও যেই দেশে দায়ী ব্যাক্তির কোন শাস্তি হয় না, সেই দেশে তাহলে তালাবদ্ধ রেখে শ্রমিক পুড়িয়ে মারা বন্ধ হবে কিভাবে? "নারায়ণগঞ্জের রূপগঞ্জে হাসেম ফুড কারখানায় আগুন লাগার সময় ভবনের চতুর্থ তালায় তালাবদ্ধ থাকায় শ্রমিকরা কেউ বের হতে পারেনি। এতে প্রাণহানির সংখ্যা বেড়েছে বলে জানিয়েছেন ফায়ার সার্ভিস কর্মীরা। তারা জানান, ফ্লোর তালাবদ্ধ না থাকলে এতো প্রাণহানি হতো না।...... বেঁচে যাওয়া শ্রমিকরা বলছেন, কারখানায় আগুন লাগার পরও কর্তৃপক্ষ কলাপসিবল গেটের তালা না খোলায় শ্রমিকরা বের হতে পারেননি।"
বিদেশী ব্র্যান্ডের জন্য পোশাক বানানো গার্মেন্টস কারখানায় আগুন লেগে বার বার শ্রমিক মৃতূুর পর বিদেশী ব্র্যান্ডগুলো বিদেশী ক্রেতাদের চাপে বাধ্য হয়ে অ্যাকর্ড ও অ্যালায়েন্স করল, গার্মেন্টস কারখানাগুলো ঠিকঠাক করার চেষ্টা করল। সেজান জুসের মতো দেশী ব্র্যান্ডের কারখানার আগুনে অর্ধশতাধিক শ্রমিক পুড়ে মরার ঘটনায় দেশীয় কোম্পানির কারখানাগুলো কি কমপ্ল্যায়েন্ট হবে? কে কার উপর চাপ প্রয়োগ করবে? সরকার? নাগরিক সমাজ? 
বিকাল বেলা কারখানার নীচতলায় আগুণ লাগার পর উপরের তলার শ্রমিকরা বের হতে পারলেন না কেন? তাদেরকে পুড়ে মরতে হলো কেন? গেটগুলো কি খোলা ছিল? ফায়ার এক্সিট কি ছিল?
আহা! মৃত্যুর মুখো-মুখি শ্রমিকের কী আপ্রাণ চেষ্টা, যাতে তাঁর লাশ বেওয়ারিশ, অজ্ঞাতনামা হিসেবে দাফন না হয়!
অথচ চিকিৎসকদের কোয়ারেন্টাইনের ব্যবস্থা থাকলে খুব সহজেই এই ধরনের ঝুকি হ্রাস করা যেত:  "কুমিল্লা মেডিকেল কলেজ হাসপাতালের করোনা ইউনিটে দায়িত্ব পালন করতেন ডা. জাকি উদ্দিন। কোয়ারেন্টিনের ব্যবস্থা না থাকায় কুমিল্লার রেসকোর্সের বাসা থেকে হাসপাতালে আসা-যাওয়া করতেন তিনি। ছয় মাসে আগে তিনি, তার ছোট বোন ও বাবা-মা করোনায় আক্রান্ত হন। অবস্থা খারাপ হওয়ায় তাদের চার জনকেই বঙ্গবন্ধু শেখ মুজিব মেডিকেলে ভর্তি করা হয়। ওইখানে মারা যান তার মা চান্দিনা বড় গোবিন্দপুর গার্লস স্কুলের প্রধান শিক্ষক জাহানারা নাসরিন (৫৬)। করোনা থেকে সুস্থ হলে ডা. জাকির প্যারালাইজড বাবা সালাউদ্দিনের (৬৬) নানা উপসর্গ দেখা দেয়। বুধবার রাতে ভীষণ অসুস্থ হয়ে পড়েন তিনি। বোনের কাছে বাবার অসুস্থতার খবর শুনে দ্রুত হাসপাতাল থেকে বাসায় যান জাকি। এরপর কুমিল্লার একটি হাসপাতালে ভর্তি করানোর পর তার বাবা মারা যান।"
"১২ বছরের শিশু শান্তা মনি। অভাবের সংসারে সচ্ছলতা আনতে বুধবার নাম লিখিয়েছিল শ্রমিকের খাতায়। এর এক দিন পর গতকাল বৃহস্পতিবার বিকেলে নিখোঁজের তালিকায় শান্তার নাম উঠেছে। নারায়ণগঞ্জের রূপগঞ্জের কর্ণগোপে হাসেম ফুড অ্যান্ড বেভারেজ কারখানায় অগ্নিকাণ্ডের ঘটনায় নিখোঁজ শ্রমিকদের একজন শান্তা।"
মাফিয়াতন্ত্র কাকে বলে কত প্রকার ও কি কি তা ত্বকী হত্যা ও বিচারহীনতার ১০০ মাসের ঘটনা প্রবাহ খেয়াল করলেই বোঝা যায়...
করোনা গ্রাম পর্যায়ে ছড়িয়ে যাওয়ায় বিশেষ করে ঢাকার বাইরে বিভিন্ন জেলা উপজেলা পর্যায়ের হাসপাতালে বেড এবং অক্সিজেনের সংকট তৈরী হয়েছে। যশোর জেনারেল হাসপাতালের করোনা ওয়ার্ডে জায়গা না হওয়ায় হাসপাতালের সামনে গাছতলায় অক্সিজেন নেয়ার খবর প্রকাশিত হয়েছে। সামনে এই সংকট আরো বাড়বে। এজন্য বিভিন্ন জেলা উপজেলা পর্যায়ে বেশ কিছু অস্থায়ী ফিল্ড হাসপাতাল স্থাপন করা দরকার যেখানে সিলিন্ডার দিয়ে হলেও অক্সিজেন সরবরাহের ব্যবস্থা থাকবে। ভারতে সংক্রমণ বৃদ্ধির সময় কিন্তু এভাবে বিভিন্ন রাজ্যের ক্রিকেট ও ফুটবল স্টেডিয়াম এমনকি বিশ্ববিদ্যালয়কে পর্যন্ত অস্থায়ী হাসপাতালে পরিণত করা হয়। বাংলাদেশেও বিভিন্ন জেলার স্টেডিয়াম, টাউনহল, কমিউনিটি সেন্টার, কলেজ বিশ্ববিদ্যালয় ইত্যাদিকে অস্থায়ী হাসপাতালে পরিণত করে ন্যূনতম লোকবল ও অক্সিজেন সরবরাহের ব্যবস্থা করে করোনা আক্রান্তদের চিকিৎসার ব্যবস্থা করা দরকার। ভারতের পরিস্থিতি দেখে আগেই বাংলাদেশে এই প্রস্তুতিগুলো নিয়ে রাখা দরকার ছিল। আরো দেরী হয়ে যাওয়ার আগেই জরুরি ভিত্তিতে এই উদ্যোগগুলো নেয়া দরকার।
‘প্রায় একশর বেশি রোগী আছেন, যাদের স্যাচুরেশন ৬০ ভাগের নিচে। তাদের উচ্চ মাত্রায় অক্সিজেন দেওয়া দরকার। কিন্তু সামর্থ্য নেই।’
"যশোরে প্রতিদিন করোনা রোগী বৃদ্ধি পাওয়ায় চিকিৎসাসেবা দিতে হিমশিম খাচ্ছে হাসপাতাল কর্তৃপক্ষ। শয্যা তো দূরের কথা, হাসপাতালের কোথাও রোগী রাখার জায়গা নেই। এ অবস্থায় বারান্দা ছাপিয়ে হাসপাতালের সামনে গাছতলায় ও রাস্তার ধারে ইজিবাইকের মধ্যে রোগীদের অক্সিজেন নেওয়ার ঘটনাও ঘটছে।"
একদিকে প্রায় আড়াই কোটি মানুষ নতুন করে দরিদ্র হয়েছে আর অন্যদিকে কয়েক হাজার মানুষ বিপুল কালো টাকা সাদা করেছে- উন্নয়নের কোন অবদান আমরা অস্বীকার করব!
কারো কম্পিউটারে কোন কিছু পাওয়া গেলেই নিশ্চিত হওয়া যাবে না যে এগুলো তিনি নিজেই রেখেছেন, হ্যাক করে ম্যালওয়্যার ব্যবহার করেও এগুলো কারো কম্পিউটারে তার অজান্তে ঢুকিয়ে মামলায় ফাঁসানো হতে পারে যা ভারতে স্ট্যান স্বামীর ঘটনা থেকে দেখা যাচ্ছে।
অবহেলা ও দ্বায়িত্বহীনতা: "ওসমানী মেডিকেল কলেজ হাসপাতালের নতুন ভবনে আরেকটি করোনা ইউনিট চালু করা যাচ্ছে না সেন্ট্রাল অক্সিজেন ব্যবস্থা না থাকায়। প্রায় তিন কোটি টাকায় নতুন অক্সিজেন প্লান্ট স্থাপনের জন্য তিন মাসেও বরাদ্দ পায়নি এ স্বাস্থ্যসেবা কেন্দ্রটি।"
১৯ লাখ ফোন কলের বিপরীতি সহায়তা দেয়া হয়েছে মাত্র ৫৯ হাজার মানুষকে, তাও মাত্র ৫০০ টাকার চাল, ডাল, লবণ, তেল ও আলু। এই সামান্য সাহায্য দিয়ে কয়দিন চলবে? অথচ সাহায্য দরকার অপ্রাতিষ্ঠানিক খাতে কাজ করা অন্তত ৫ কোটি শ্রমজীবি মানুষের যাদের কাজ না থাকলে কোন আয় থাকে না।
দেখেন আমরা কাদের পাল্লায় পড়েছি! এরা মানুষের জীবন বাঁচাতে নিজেরা তো যথাযথ ব্যবস্থা নিবেইনা আবার কেউ বিকল্প ব্যবস্থা বা প্রযুক্তির উদ্ভাবন করলে সেটাকেও মানুষের কাছে পৌঁছাতে দেবে না, নানান আইনি মারপ্যাচে আটকে রাখবে! করোনা মহামারির মধ্যে এরকম ঘটনার সর্বশেষ উদাহরণ হলো বুয়েট উদ্ভাবিত উচ্চমাত্রায় অক্সিজেন সরবরাহ যন্ত্র অক্সিজেটের অনুমোদন সংক্রান্ত জটিলতা। হাসপাতালের সাধারণ বেডে প্রতি মিনিটে সর্বোচ্চ ১৫ লিটার করে অক্সিজেন দেয়া যায়, এর চেয়ে বেশি মাত্রায় অক্সিজেন লাগলে হাই ফ্লো ন্যাজাল ক্যানুলা বা আইসিইউতে নিতে হয়। কিন্তু সারা দেশে হাই ফ্লো ক্যানুলা ও আইসিইউ এর সংখ্যা চাহিদার তুলনায় খুবই কম, ফলে পর্যাপ্ত আইসিইউ ও হাই ফ্লো ক্যানুলার সংকটে রোগী মৃত্যুর খবর পাওয়া যাচ্ছে। এই সংকটের সমাধান দিতে পারে অক্সিজেট যে যন্ত্রটির মাধ্যমে হাসপাতালের সাধারণ বেডে রেখেই প্রতি মিনিটে ৬০ লিটার পর্যন্ত অক্সিজেন প্রদান করা সম্ভব। এই যন্ত্রটি দেশে যেমন সহজে তৈরী করা যাবে, খরচও তেমনি কম। হাই ফ্লো ন্যাজাল ক্যানুলার খরচ যেখানে ন্যুনতম দুই থেকে আড়াই লাখ টাকা করে সেখানে অক্সিজেট বানাতে খরচ হবে মাত্র ২০ থেকে ২৫ হাজার টাকা। দুই ধাপে ট্রায়াল চালিয়ে যথেষ্ট সফলতাও পাওয়া গেছে অক্সিজেটের। ফলে বর্তমান আইসিইউ ও হাই ফ্লো ক্যানুলা সংকটের সহজ সমাধান হতে পারে এই যন্ত্রটি। কাজেই মানুষের জীবন বাঁচানোর তাগিদে সরকারের তো বুয়েটের বায়ো মেডিক্যাল বিভাগের উদ্ভাবিত এই যন্ত্রটিকে লুফে নেয়ার কথা, দ্রুত উৎপাদনের জন্য সরকারের পক্ষ থেকে সব ধরণের সহযোগীতা করবার কথা। কিন্তু ঘটনা ঘটছে উল্টো। ঔষধ প্রশাসন অধিদপ্তর কোম্পানির মাধ্যমে উৎপাদন করার আইনি বাধ্যবাধকতার অযুহাত দেখিয়ে বিশ্ববিদ্যালয় কর্তৃক প্রস্তুতকৃত এই জীবনরক্ষাকারী যন্ত্রের অনুমোদন দিচ্ছে না। ভাবা যায়! কি ভয়াবহ নিষ্পৃহতা মানুষের জীবন রক্ষায় প্রয়োজনীয় উদ্যোগের ব্যাপারে! অক্সিজেটের সার্বিক তত্ত্বাবধায়নের দায়িত্বে থাকা বুয়েটের বায়োমেডিকেল ইঞ্জিনিয়ারিং বিভাগের সহকারী অধ্যাপক ড. তওফিক হাসান টেলিফোনে দ্য ডেইলি স্টারকে বলেন, ‘আমরা প্রথমে ঔষধ প্রশাসনের অধিদপ্তরের সঙ্গে মৌখিকভাবে অক্সিজেট বিষয়ে যোগাযোগ করি। তাদের নিয়ম অনুযায়ী কোনো মেডিকেল যন্ত্রের অনুমোদনের জন্যে ফ্যাক্টরি ব্যবস্থা আছে এরকম উৎপাদনকারী কোম্পানি দ্বারা তা তৈরি হতে হবে বলে জানানো হয়। তারা জানায়, বিশ্ববিদ্যালয়ে তৈরি কোনো মেডিকেল যন্ত্রের অনুমোদন দেওয়া সম্ভব নয়।’ তিনি বলেন, ‘পরবর্তীতে আমরা স্বাস্থ্য অধিদপ্তরের সঙ্গে যোগাযোগ করলে তারা ৪০ জনের মধ্যে ট্রায়াল চালানোর কথা বলে। ৪০ জনের মধ্যে ট্রায়াল চালালে স্বাস্থ্য অধিদপ্তর অনুমোদন দিতে পারবে কি না, এমন প্রশ্ন করলে তারা চূড়ান্ত অনুমোদনের জন্যে আবার ঔষধ প্রশাসন অধিদপ্তরের কথা জানায়। পরে ওষুধ প্রশাসনে সঙ্গে আবারও মৌখিকভাবে যোগাযোগ করা হলে তারা আগের সিদ্ধান্তই জানিয়ে দেয়।’ ‘ঔষধ প্রশাসন অধিদপ্তরের পরামর্শে দেশে অক্সিজেট উৎপাদনের অনুমতি পেতে পারে, এমন চার থেকে পাঁচটি উৎপাদনকারী কোম্পানির সঙ্গে যোগাযোগ করলে তারা বিক্রি ও মুনাফার কথা বিবেচনা করে আমাদের প্রস্তাবে রাজি হয়নি’, তিনি বলেন। আমরা এই জীবন রক্ষাকারী যন্ত্র নিয়ে আর টালবাহানার কথা শুনতে চাই না। যেহেতু ঢাকা মেডিক্যালে যন্ত্রটির সফল ট্রায়াল হয়েছে এবং বাংলাদেশ চিকিৎসা গবেষণা পরিষদ (বিএমআরসি) এরই মধ্যে যন্ত্রটি ব্যবহারের অনুমোদন দিয়েছে, তাই অবিলম্বে সরকারকে উদ্যোগ নিতে হবে দ্রুত এই যন্ত্র উৎপাদন করার এবং এর জন্য প্রয়োজনীয় অনুমোদন থেকে শুরু করে অর্থ, কাচামাল ইত্যাদির যোগান দেয়ার। এখন প্রতিটি মুহুর্ত মানুষের জীবন বাঁচানোর জন্য মূলবান।
"শ্রমজীবী মানুষের জন্য খাদ্য ও নগদ অর্থ সহযোগিতা না দিয়ে পুলিশ, বিজিবি, সেনাবাহিনী দিয়ে কঠোর লকডাউন বাস্তবায়ন করা সরকারের নিষ্ঠুর অমানবিক চরিত্রের প্রকাশ।.. ... সরকার বলছে জীবন বাঁচাতে কঠোর লকডাউন অর্থাৎ সকলকে ঘরে থাকতে হবে। এটা হয়তো ঠিক করোনা সংক্রমণ ঠেকাতে হলে লকডাউনের দরকার আছে কিন্তু যে শ্রমজীবী মানুষ দিন আনে দিন খায়, হাত চললে পেট চলে এমন হতদরিদ্র মানুষের খাবার নিশ্চয়তা বিধান না করে সেনাবাহিনী পুলিশ দিয়ে কি মানুষকে ঘরবন্দী করে রাখা যাবে। ১ জুলাই থেকে গত ৫ দিনে এটা স্পষ্ট যে খাবার না দিলে মানুষ করোনার ভয়ে ঘরে বন্দি থাকবে না, থাকছে না। অসংখ্য মানুষ জীবীকার তাগিদে বাইরে বেরুচ্ছে, প্রতিদিনই এ সংখ্যা বাড়ছে। আর বাইরে রাস্তায় বেরুলেই হতে হচ্ছে নির্যাতন ও হয়রানীর স্বীকার। প্রতিদিনই গ্রেপ্তারের সংখ্যা বাড়ছে। লকডাউনে আয় না থাকায় শ্রমজীবী মানুষের আত্মহত্যাও বাড়ছে।... ... ২ সপ্তাহ লকডাউনের জন্য একটি পরিবারকে ১০ কেজি চাল, ৩ কেজি ডাল, ৫ কেজি আলু, ২ লিটার তেল এবং নগদ ৫০০ টাকা করে দিলে মোট ২০০০/২৫০০ হাজার টাকা অর্থাৎ ২ কোটি মানুষের জন্য মোট ৫/৬ হাজার কোটির প্রয়োজন হতো। এ টাকা দেয়ার সামর্থ কি সরকারের নেই। ৬ লক্ষ ৩ হাজার ৬৮১ কোটি টাকার বাজেট যে সরকার করতে পারে সে কি এ টাকা দিতে পারবে না। আসলে এটা সামর্থ্যরে ব্যাপার না দৃষ্টিভঙ্গির ব্যাপার। বর্তমান সরকার তো জনগণের সরকার না, লুটপাটকারী ধনিক বণিকদের স্বার্থ রক্ষাকারী সরকার।" - -- বাম গণতান্ত্রিক জোট, ৫ জুলাই , ২০২১
করোনার সংক্রমণের আগে দেশের স্বাস্থ্য খাতে অক্সিজেনের চাহিদা ছিল দিনে ১০০ থেকে ১২০ টন। সংক্রমণ বাড়তে থাকায় এখন সারা দেশে অক্সিজেনের চাহিদা বেড়ে দাড়িয়েছে ২০০ থেকে ২২০ টন। এর মধ্যে লিন্ডে বাংলাদেশ দিনে ১০০ থেকে ১২০ টন, স্পেকট্রা অক্সিজেন দিনে সর্বোচ্চ ৫০ টন এবং ইসলাম অক্সিজেন ৪০ টনের মতো সরবরাহ করতে পারে। এই কোম্পানিগুলো নিজেরা উৎপাদনের পাশাপাশি ভারত থেকে আমদানি ও চট্টগ্রামের দুই শিল্প গ্রুপের কাছ থেকে কিনে সরবরাহ করে থাকে। তিনটি কোম্পানি মিলিত ভাবে এখন পর্যন্ত চাহিদার যোগান দিতে পারলেও রোগি আরো বাড়লে কিংবা কোন একটি কারখানায় যান্ত্রিক সমস্যা হলে বিপদ তৈরী হতে পারে। বর্তমানে অক্সিজেন সরবরাহকারি প্রতিষ্ঠান তিনটিকে চরম চাপের মধ্যে কাজ করতে হচ্ছে। কোনো একটির কারখানা বন্ধ হয়ে গেলে বা সাপ্লাই চেনে সমস্যা হলেই ঘাটতি তৈরি হতে পারে। আবার  হুট করে চাইলেই ভারত থেকে বেশি অক্সিজেন আমদানি করা যাবে না কারণ অক্সিজেন পরিবহনের ট্যাংকারের সংকট রয়েছে। এখনই সুযোগ থাকা স্বত্ত্বেও ট্যাংকারের অভাবে ভারত থেকে বেশি করে অক্সিজেন আনতে পারছে না লিন্ডে বাংলাদেশ। কাজেই দেশে শিল্পের জন্য উৎপাদিত অক্সিজেনকে আরো বেশি পরিমাণে স্বাস্থ্যখাতে ব্যবহার উপযোগী করা এবং হাসপাতালগুলোতে অক্সিজেন জেনারেটর স্থাপন করার উদ্যোগ নেয়া জরুরি।  আবদুল খায়ের ও জিপিএইচ ইস্পাত সর্বমোট ৫১০ টন অক্সিজেন উৎপাদন করতে পারলেও স্বাস্থ্য খাতের উপযোগী অক্সিজেন দিনে মাত্র ৫৫ টন অক্সিজেন সরবরাহ করতে পারে, জরুরি ভিত্তিতে এর পরিমাণটা বাড়ানোর উদ্যোগ নেয়া দরকার। সেই সাথে অক্সিজেন পরিবহনের উপযোগী ট্যাংকারেরও যোগান বাড়ানো দরকার। অন্যদিকে অধিকাংশ হাসপাতালে সেন্ট্রাল পাইপলাইনে স্বাভাবিক সক্ষমতার চেয়ে এখন বাড়তি অক্সিজেন সরবরাহ করা হচ্ছে। নিয়মিত রক্ষণাবেক্ষণ না হলে এখান থেকেও যান্ত্রিক ত্রুটির কারণে অক্সিজেন সংকটে রোগীর জীবন বিপন্ন হতে পারে, ফলে এখানেও সার্বক্ষণিক তদারকির ব্যবস্থা করা দরকার। এইসব উদ্যোগ আরো এক বছর আগে নেয়া হলে আজকে এই ধরণের পরিস্থিতির মুখে পড়তো হতো না। এখন আরো দেরী হয়ে যাওয়ার আগেই এই উদ্যোগগুলো দ্রুত নেয়া দরকার।
"দেশে বর্তমানে সক্রিয় করোনা রোগী রয়েছেন ১ লাখ ১১ হাজার ২০ জন। এর মধ্যে মাত্র ৬ দশমিক ৯২ শতাংশ সরাসরি চিকিৎসা পাচ্ছেন, যারা মূলত সংকটাপন্ন। বাকি ৯৩ শতাংশ বাড়িতে অবস্থান করছেন। তারা কোথায় ও কীভাবে চিকিৎসা নিচ্ছেন, তা সরকারি নজরদারিতে নেই।"
আইসিইউ, সেন্ট্রাল অক্সিজেন, হাই-ফ্লো ন্যাজাল ক্যানুলা ইত্যাদি কিছুই লাগবে না, খালি চেতনা আর উন্নয়ন দিয়েই করোনা চিকিৎসা হয়ে যাবে...
‘প্রতিদিন পাঁচশ থেকে সাতশ টাকার কাপড় বিক্রি হত। এখন সব বন্ধ। লকডাউনের আগে পাঁচ কেজি আটা কিনেছিলাম। তিন দিনে দুই কেজি শেষ। তিন কেজি আর কতদিন চলবে? ঘরে খাবার নেই, বাজার নেই। সন্তানরা পড়াশোনা করে, তাই ওদের কাজ করতে দেই না। এখন কাপড় বিক্রি করতে বসলে পুলিশ ও প্রশাসনের লোকজন জরিমানা করবে। তাই বাধ্য হয়েই কিছু মাস্ক নিয়ে বসেছি। যদি কিছু টাকা পাওয়া যায়, তাহলে আরেকটা দিন কিছু খেতে পারব। এভাবে লকডাউন দেওয়ার আগে সরকারের পক্ষ থেকে কিছু সাহায্য-সহযোগিতা করা উচিত ছিল। তাহলে আমরা এতটা অসহায় পড়ে পড়তাম না।’
১ বছর আগের লেখা। রাষ্ট্রায়ত্ত পাটকলগুলো বন্ধ করা হয়েছিল আজ থেকে ঠিক ১ বছর আগে ২ জুলাই ২০২০ এ। এই এক বছরে পরিস্থিতির কোন উন্নতি হয় নি। সরকারের প্রতিশ্রুতি মোতাবেক বন্ধ পাটকলগুলো নতুন কোন মডেলে চালু হয়নি, বহু শ্রমিক বিশেষ করে অস্থায়ী ও বদলি শ্রমিকেরা তাদের পাওনা পাননি। এমনিতেই কর্মসংস্থান গেলে নতুন কর্মসংস্থান পাওয়া কঠিন, করোনার মধ্যে তো প্রায় অসম্ভব। ফলে বেকার পাটকল শ্রমিকদের মহামারির মধ্যে এক ভয়াবহ অমানবিক পরিস্থিতি মোকাবিলা করতে হচ্ছে। অথচ বিকল্প ছিল। শ্রমিকদের পক্ষ থেকেই বাস্তবায়নযোগ্য বিকল্প প্রস্তাবনা দেয়া হয়েছিল, কিন্তু সরকার তা আমলে নেয়নি। এইসব নিয়েই ছিল লেখাটি।
"কারখানা খোলা রেখে সবকিছু বন্ধ করে দেওয়ায় ক্ষুব্ধ হয়েছেন জাকির। তিনি বলেন, ‘আমাদের বেশি ভাড়া গুনতে হচ্ছে, হেঁটে যেতে হচ্ছে, কারখানার বাস থামিয়ে পথে নামিয়ে দেওয়া হচ্ছে। করোনা মোকাবিলা করতে হলে আমাদের বেতনসহ ছুটি দেওয়া হোক, না হয় সরকারি ব্যবস্থাপনায় পরিবহনের ব্যবস্থা করা হোক। আমরা এভাবে ঝুঁকি নিয়ে কাজ করতে চাই না। তাঁরা কেন ভুলে যায়, আমাদেরও জীবনের ভয় আছে, পরিবার আছে।’"
"বাংলাদেশের নয় ভারতের পত্রিকার খবর- সুন্দরবনে কয়লা পোড়ানোর জন্য কলকাতা বন্দর দিয়ে আনা হচ্ছে ভারতের নিকৃষ্ট কয়লা।  অথচ সবসময়ই সরকার থেকে দাবি করা হয়েছে- ভারত থেকে কয়লা আনা হবে না, এখানে ব্যবহার হবে উচ্চ প্রযুক্তি এবং পৃথিবীর ‘সর্বোত্তম মানের কয়লা’। আমরা বরাবর এসব কথার অসারতা সম্পর্কে সবার দৃষ্টি করতে চেষ্টা করেছি। এখন বাস্তবে আনা হচ্ছে ভারতেরই নিকৃষ্টতম কয়লা।" - অধ্যাপক আনু মুহাম্মদ
"বাংলাদেশের মোট জনসংখ্যার ৪৭ শতাংশ মৌলিক স্যানিটেশনের সুবিধা পেত ২০১৫ সালে। ৫ বছর পর এসে তা দাঁড়িয়েছে ৫৪ শতাংশে। গত ৫ বছরে এ খাতে পাকিস্তান, নেপাল ও ভারত—এই তিন দেশের অগ্রগতি বাংলাদেশের চেয়ে বেশি। ৫ বছর আগে পাকিস্তানের ৫৯ শতাংশ মানুষ এ সেবার মধ্যে ছিল। ৫ বছর পর তা দাঁড়ায় ৬৮ শতাংশে। নেপালে ১৮ শতাংশ বেড়ে মৌলিক স্যানিটেশনের কভারেজ দাঁড়িয়েছে ৭৭ ভাগে। ভারতে মৌলিক স্যানিটেশন ৫ বছর আগের চেয়ে ১৪ ভাগ বেড়ে ৭১ শতাংশে এসে দাঁড়িয়েছে। আর এ ক্ষেত্রে বাংলাদেশের চেয়ে পিছিয়ে যুদ্ধবিধ্বস্ত দেশ আফগানিস্তান। দেশটির জনসংখ্যার ৪৩ শতাংশ মৌলিক স্যানিটেশন-সুবিধা পাচ্ছে।"
দরিদ্র নিম্নবিত্তকে বেঁচে থাকার জন্য প্রয়োজনীয় খাদ্য ও অর্থ সাহায্য না দিয়ে লকডাউন করা চরম নিষ্ঠুর ও মানবতাবিরোধী কাজ।
ব্যাটারি রিকশা চালকদের পক্ষ থেকে দুর্দান্ত এক বক্তব্য। এই বক্তব্যের মাঝে যে যুক্তি, আবেগ ও রাজনৈতিক চেতনা ফুটে উঠেছে, খুব কম মানুষের বক্তৃতাতেই তা এত দারুন ভাবে প্রকাশিত হয়... "আপনারা সরকারের কাছে কেউ দাবী করেন নাই যে আমাদের সরকারি চাকরী দেন। এই সরকার ক্ষমতায় আসার আগে বলছিল আমাদেরকে যদি ভোট দেন, ঘরে ঘরে চাকরী দিব... এটা বলে নাই? ১০ টাকা কেজি চাউল খাওয়াব। আজকে যদি আমরা জিজ্ঞাসা করি- ঘরে ঘরে কি চাকরী দিছে? আজকে সরকারের বাপের কাম করছে অটো রিকশা ওয়ালারা। নিজে ঋণ কইরা, ধার কইরা, বাপের গরু বিক্রি কইরা, আমার মা এনজিওর কিস্তি নিয়া একটা অটো কিনছে। একটা অটো কিইনা আমার বয়স্ক বাবা মাকে [নিয়ে]কোনরকম বাইচা আছি। তাদের সহ্য হয়না। আমি একটু ভাল ভাবে [থাকি], আমার জীবনটা যেন ধ্বংস না হয়, একটু আরাম কইরা য্যান রিকশাডা চালাইতে পারি, এইডা ঐ বড়লোকের বাচ্চাদের সহ্য হয় না। মগের মুল্লুক পাইছেন আপনারা দেশটারে?"
"তেল-গ্যাস-খনিজ সম্পদ ও বিদ্যুৎ-বন্দর রক্ষা জাতীয় কমিটির সদস্য সচিব আনু মুহাম্মদ বলেছেন, পরিবেশের কথা চিন্তা করেই যদি সরকার ১০টি কয়লাভিত্তিক বিদ্যুৎকেন্দ্র বাতিল করতো, তবে সবার আগে রামপাল বিদ্যুৎকেন্দ্র বাতিল করা উচিত ছিল। কারণ, রামপাল বিদ্যুৎকেন্দ্র পরিবেশ ও সুন্দরবনের সবচেয়ে বেশি ক্ষতি করবে।... ... তিনি বলেন, ‘সরকার এখন ১০টি কয়লাবিদ্যুৎ প্রকল্প বাতিল করেছে, ভবিষ্যতে আরও এমন অনেক প্রকল্প বাতিল হবে। এটাই অনিবার্য ভবিষ্যৎ। যেগুলো বাতিল করা হয়েছে, সেগুলোতে হয় বিদেশি বিনিয়োগকারীরা অর্থায়ন করছে না, না হয় পৃষ্ঠপোষক কোম্পানিগুলো সরে যাচ্ছে। দ্য ইকোনমিস্টের মতে, কয়লাভিত্তিক বিদ্যুতের আর্থিক, পরিবেশ ও স্বাস্থ্যগত ঝুঁকি যেকোনো ব্যবসার মধ্যে সবচেয়ে বেশি। এজন্য বৈশ্বিক আর্থিক প্রতিষ্ঠান ও রাষ্ট্রগুলো কয়লাবিদ্যুৎ থেকে মুখ ফিরিয়ে নিচ্ছে।’ জাহাঙ্গীরনগর বিশ্ববিদ্যালয়ের অর্থনীতি বিভাগের এই অধ্যাপক বলেন, ‘রামপাল ছাড়া বাতিলের তালিকায় প্রথমে থাকা উচিত ছিল চট্টগ্রামের বাঁশখালী ও জাপানের অর্থায়নে মাতারবাড়ি বিদ্যুৎকেন্দ্র (প্রথম পর্যায়)। মানুষের রক্তের ওপর দাঁড়ানো বাঁশখালী বিদ্যুৎকেন্দ্রের পরিবেশগত প্রভাব সমীক্ষা (ইআইএ) নিয়ে প্রশ্ন রয়েছে, মাতারবাড়িতে কোহেলিয়া নদী ভরাট করে বিদ্যুৎকেন্দ্র নির্মাণ চলছে। এগুলোকে সবার আগে বাতিল করা উচিত ছিল।’"
হা হা! পালাগানের তুলনাটা ভাল ছিল! "জাতীয় পার্টির এমপি কাজী ফিরোজ রশীদ বলেন, 'আজকে দেশে কোনো রাজনীতি নেই। আওয়ামী লীগ নেতা তোফায়েল আহমেদ যথার্থ বলেছেন। আওয়ামী লীগের বৃহস্পতি এখন তুঙ্গে, কারণ কোনো রাজনীতি নেই। রাজনীতির নামে এখন পালাগানের অনুষ্ঠান হয়। সন্ধ্যার সময় বায়দুল কাদের সাহেবের একদিকে পালা গান, একটু পরেই টেলিভিশনে বিএনপির মির্জা ফখরুল ইসলাম আলমগীর সাহেব আরেকটা পালা গান।' তিনি বলেন, 'রাজনীতিবিদরা ঘরে বসে টেলিভিশনে পালাগানের রাজনীতি দেখি। এই পালাগান চলতেছে দশ বছর। দেশ রাজনীতিশূন্য। কোথাও রাজনীতি নেই। প্রত্যেকটা জেলার দায়িত্ব দেওয়া হয়েছে সচিবদের। প্রধানমন্ত্রী ডিসিদের সঙ্গে কথা বলেন। আর এমপিরা পাশাপাশি বসে থাকেন, দূরে। তারপর বলে ডিসি সাব, আমি একটু কথা বলব প্রধানমন্ত্রীর সাথে। এই হচ্ছে রাজনীতিবিদদের অবস্থা।'"
"আমাদের তো ভাতের ক্ষুধা নেই প্রজ্ঞাপন খেয়ে দিব্যি চলে যাচ্ছে প্রতিটি দিন। আছে শত শত টিভি চ্যানেল নিউজ পেপার কত কত সুস্বাদু খবরে উদর পূর্তি হচ্ছে।"
মানুষকে ঘরে থাকার প্রণোদনা অর্থাৎ খাদ্য ও নগদ অর্থ না দিয়ে এবং কর্মস্থল খোলা রেখে লকডাউনে আর কোন কাজ হয় কিনা জানি না, তবে একটা কাজ হয়: বাংলাদেশের সাধারণ মানুষ লকডাউন মানে না, করোনা ছড়ানোর জন্য সাধারণ মানুষের অসচেতনাতা দায়ী এইসব বলা যায়।
করোনা ইউনিটে মারা গেছেন ১৪ জন, কিন্তু করোনায় মৃত্যুর হিসেবে আসবে ৭ জন কারণ বাকিদের টেস্টের মাধ্যমে করোনা কনফার্ম হয় নাই। তাই স্বাস্থ্য বিভাগের উচিত করোনার উপসর্গে মৃত্যুর হিসাব রাখা এবং নিয়মিত প্রকাশ করা। "রাজশাহী মেডিকেল কলেজ (রামেক) হাসপাতালের করোনা ইউনিটে গত ২৪ ঘণ্টায় মারা গেছেন ১৪ জন। তাদের মধ্যে সাত জনের করোনা পজিটিভ ও সাত জন উপসর্গ নিয়ে মারা গেছেন।"
২৫ দিন ধরে নিখোঁজ! মূল ধারার সংবাদ মাধ্যমগুলোর উচিত এই ধরণের নিখোঁজ সংবাদের জন্য একটা ডেডিকেটেড হট লাইন চালু করা যেন এ ধরণের নিখোঁজের খবর দ্রুত প্রচারিত হতে পারে। কারণ এভাবে সংবাদ সন্মেলন করা অনেকের পক্ষেই কঠিন। অবিলম্বে নিখোঁজ তিন তরুণ মো. নোমান, মো. নাছিম ও শহিদুল ইসলাম এর সন্ধান চাই... ...
"বিবৃতিতে বন্দীদের ওপর যেসব নির্যাতন করা হয়, তার একটি তালিকাও দেওয়া হয়েছে। সেসবের মধ্যে রয়েছে লোহার রড, বেল্ট ও লাঠি দিয়ে পেটানো; কান ও যৌনাঙ্গে বৈদ্যুতিক শক, নাক-মুখ ঢেকে পানি ঢালা (ওয়াটার বোর্ডিং), সিলিংয়ে ঝুলিয়ে পেটানো, পায়ে গুলি করা, কানের কাছে জোরে শব্দ করা বা গান বাজানো, মৃত্যু কার্যকরের নাটক সাজানো এবং নগ্ন করে রাখার মতো ঘটনা। বিবৃতিতে আরও বলা হয়, বাংলাদেশে শত শত মানুষ গুম বা বিচারবহির্ভূত হত্যাকাণ্ডের শিকার হয়েছে।"
"গত ২০১৯ সালের জুলাই মাসে কেন্দ্র সরকার বৈদ্যুতিক যানবাহন ক্রয়ের ক্ষেত্রে কর ১২ শতাংশ থেকে কমিয়ে ৫ শতাংশ নির্ধারণ করে, অন্যদিকে জ্বালানী চালিত যানবাহনের কর ২৮ শতাংশই বহাল রাখার সিদ্ধান্ত নেয়া হয়। দেশের বেশ কিছু রাজ্যে বৈদ্যুতিক যানবাহনের রেজিষ্ট্রেনেরও ব্যবস্থা করা হয়েছে।"
এটা ২০১৪ সালের খবর, ভারত সরকার যাত্রীদের নিরাপত্তার কথা বিবেচনা করে এমন ই-রিকশা চালু করে যার মোটরের ক্ষমতা এমন যে ঘন্টায় সর্বোচ্চ ২৫ কিমি এর বেশি গতিতে চলবে না।
ব্যাটারি চালিত রিকশা বুলডোজ করে চ্যাপ্টা করে দেয়ার এইসব ঘটনার শ্রেনীগত দিকটা লক্ষ করা দরকার। এই বাহন যারা চালায় এবং যারা ব্যবহার করে, শ্রেণীগত ভাবে তাদের প্রান্তিক অবস্থানের কারণেই এগুলোকে এভাবে উচ্ছেদ করার পদক্ষেপ নেয়া সম্ভব হচ্ছে। এই ব্যাটারি রিকশাগুলো না থাকলে গ্রাম গঞ্জ মফস্বলের রিকশাচলাচলের উপযুক্ত ঘিঞ্জি পথগুলোতে মালামালসহ মানুষের চলাচলের বিকল্প যানবাহন কি হবে সেটা যেমন ভাবা হচ্ছে না, একই ভাবে ভাবা হচ্ছে না এইসব রিকশাচালকদের শারীরিক শ্রম লাঘবের সুবিধাটির কথা, তার কর্মসংস্থানের কথা। অথচ বৈদ্যুতিক শক্তির অপচয়কারী কিংবা অনিরাপদ বাহন হিসেবে ব্যাটির চালিত রিকশার বিরুদ্ধে যতসব অভিযোগ ওঠানো হচ্ছে, তারচেয়ে এই প্রসঙ্গগুলো কমগুরুত্বপূর্ণ নয় কিন্তু!
"জীবন-জীবিকার এরকম অসহায়-অনিশ্চিত অবস্থায়, করোনাকালে যখন আরও বিপদ তখন, মানুষের কাজের জায়গায় একের পর এক লাত্থি মারায় ক্ষমতাবান ব্যক্তিদের যেন খুব আনন্দ। একবছর আগে এক কলমের খোঁচায় পাটকল বন্ধ করা হয়েছে, চিনিকল বন্ধ বা অচল, লক্ষাধিক মানুষ আয়ের পথ হারিয়েছেন। গার্মেন্টস থেকে কাজ হারিয়েছেন তিন লক্ষাধিক মানুষ। করোনকালে বহু কাজ বন্ধ। তারপরও যে লক্ষ লক্ষ মানুষ ব্যাটারী চালিত যান দিয়ে স্বাধীনভাবে চলার চেষ্টা করছিলেন, সেগুলোর সমস্যা বা ঝুঁকি দূর করার উদ্যোগ না দিয়ে, কোনো সময় না দিয়ে কয়েক ঘন্টার নোটিশে, তাদের কাজের পথও বন্ধ করা হয়েছে। এইসব মানুষ এখন কী করবে? চুরি ডাকাতি তো বড় সাহেবরা করতে পারে, এই মানুষদের কী করার আছে? এইসব মৃত্যু পরওয়ানার সিদ্ধান্ত নিতে সর্বজনের টাকায় বড় বড় ভোম্বা সাইজের গাড়িতে ঘুরে বেড়ানো সাহেবদের কোনো সময় লাগে না।"
ব্যাটারি রিকশার বডির ভারসাম্য বা ব্রেকের ঝুঁকি নিরসনের কথা না বলে একেবার রাস্তা থেকে তুলে দেয়ার পক্ষে যারা কথা বলেন তাদের এই ধরনের চরম ও নিষ্ঠুর মনোভাবের পেছনে আসলে কি ধরনের মানসিকতা কাজ করে? তাদের ব্যাক্তিগত দুর্ঘটনার অভিজ্ঞতা? ব্যাটারি রিকশার মাধ্যমে চালকদের কি পরিমাণ পরিশ্রম লাঘব হয়েছে তা উপলব্ধি করবার ব্যর্থতা? এমপ্যাথির অভাব? নাকি শ্রেণীগত অসুয়া যে "রিকশাওয়ালার বাচ্চারা" "আমাদের মূল্যবান" বিদ্যুৎ ব্যবহার করে এরকম আরাম করে নবাবের মতো রিকশা কেন চালাবে! কোন প্রযুক্তির যদি ইনহেরেন্ট সমস্যা না থাকে এবং প্রযুক্তিটা যদি তার জন্য প্রয়োজনীয় হয় তাহলে মানুষ সেটার কোন সমস্যা থাকলে তার সমাধানের কথা বলে, পুরোপুরি নিষিদ্ধ করার কথা প্রথমেই বলে না। পুরোপুরি নিষিদ্ধের প্রশ্ন তখনই আসে যখন এটা প্রমাণিত হয় যে সমস্যাগুলো সমাধানের অযোগ্য। ব্যাটারির মাধ্যমে মোটর ঘোরানোর মধ্যে কোন ইনহেরেন্ট বিপদ নাই, বরং সারা দুনিয়া সেদিকেই যাচ্ছে। গ্রাম কিংবা মফস্বলে ব্যাটারি রিকশার জনপ্রিয়তা দেখে সহজেই বোঝা যায় রিকশা চালক এবং যাত্রী উভয়ের কাজে লাগছে বলেই এটা দিন দিন জনপ্রিয় হচ্ছে। হ্যা, ব্রেক কিংবা বডির ব্যালেন্স কিংবা চালকের অদক্ষতা বা অসতর্কতার কারণে দুর্ঘটনা হচ্ছে কিন্তু তা ততটা ভীতি তৈরি করছেনা যে মানুষ ব্যবহার করা বন্ধ করে দেবে। বরং অনেক নিয়মিত ব্যবহারকারীর মধ্যে আকাঙ্খা আছে যে আধুনিক যন্ত্রপ্রকৌশল বিদ্যা কাজে লাগিয়ে এটার ডিজাইনটা যেন উন্নত করা হয়, নিরাপদ করা হয়। আসলে আজকের দিনের বাস ট্রাক রেল কিংবা মোটর সাইকেলের যতটুকু নিরাপত্তা ম্যাকানিজম আছে সেটা তো একদিনে তৈরি হয়নি, নানান গবেষণা পরীক্ষা নিরিক্ষার মধ্যে দিয়ে এ জায়গায় পৌছেছে, তারপরেও তো এগুলোর কারণে অনেক দুর্ঘটনা ঘটে এবং বহু মানুষের প্রাণহানি হয়। কিন্তু এগুলো নিষিদ্ধের দাবী তো কেউ তোলেন না, তারা বরং এগুলোকে কেন্দ্র করে বিভিন্ন নিয়মকানুন/রেগুলেশান তৈরি ও সঠিক ভাবে প্রয়োগ করার কথা বলেন। তাহলে ব্যাটারি রিকশার ক্ষেত্রেও কেন একই ভাবে এগুলোকে নিরাপদ করা, লাইসেন্সের আওতায় নিয়ে আসা, চালকদের প্রশিক্ষণের ব্যবস্থা করা, অর্থের বিনিময়ে নির্দিষ্ট স্থানে চার্জিং এর ব্যবস্থা করা ইত্যাদি দাবী না তুলে স্রেফ নিষিদ্ধ করার প্রশ্ন আসছে! 
"আইসিইউতে আছেন সেলিনা খাতুন (৩৫)। তাঁর বোন বলছেন, এই চিকিৎসার খরচ বহন করার সামর্থ্য তাঁদের আর নেই। চিকিৎসককে পীড়াপীড়ি করছেন, তাঁদের ছুটি দিয়ে দিতে। রোগী নিয়ে বাড়ি চলে যেতে চান তাঁরা। চিকিৎসক বললেন, রোগীর মুখ থেকে অক্সিজেনের মাস্ক খুলে নিলেই তিনি মারা যাবেন। কে খুলবেন সেই মাস্ক? সেলিনার ছেলে সাব্বিরকে মায়ের মুখ থেকে অক্সিজেনের মাস্ক খুলে নিতে বলা হয়। কাঁদতে কাঁদতে ছেলে বলেন, ‘আমি মায়ের মুখের মাস্ক খুলতে পারব না।’ শেষ পর্যন্ত হাসপাতাল কর্তৃপক্ষ সেলিনার চিকিৎসার দায়িত্ব নেয়। চার দিন ধরে এভাবেই সেলিনার চিকিৎসা চলছে। তিনি এখনো বেঁচে আছেন। সেলিনার মতো দরিদ্র পরিবারের অনেক রোগী গ্রামগঞ্জ থেকে করোনায় আক্রান্ত হয়ে বা করোনার উপসর্গ নিয়ে রাজশাহী মেডিকেল কলেজ হাসপাতালে ভর্তি হচ্ছেন। যাঁদের চিকিৎসার ব্যয়ভার বহন করার সামর্থ্য নেই।.. ... এ প্রসঙ্গে রাজশাহী মেডিকেল কলেজ হাসপাতালের আইসিইউ ইনচার্জ আবু হেনা মোস্তফা কামাল প্রথম আলোকে বলেন, জুন মাসের শুরু থেকে তাঁরা ৩০ থেকে ৪০ শতাংশ গ্রামের সাধারণ রোগী আইসিইউতে পাচ্ছেন; যাঁরা করোনায় আক্রান্ত হবেন, এমনটা ভাবতেও পারেননি।"
"ব্যাটারিচালিত ভ্যান চালক সুজন মিস্ত্রি বলেন, ‘ভ্যানে ব্যাটারির মেশিন লাগাইছি দুই মাস হইছে। এনজিও দিয়া লোন লইয়া অনেক কষ্ট কইরা এইটা করছি। এহন এই ভ্যান চলতে না দেলে কি করমু মাথায় কিছু ঢোকে না।’"
লক্ষ লক্ষ মানুষের অমানুষিক পরিশ্রম লাঘবকারী ব্যাটারি চালিত রিকশার নিরাপদ নকশার উদ্যোগ না নিয়ে উল্টো বন্ধ করার সিদ্ধান্ত অমানবিক, এই সিদ্ধান্তের নিন্দা জানাই।
"সিয়ামের ১০ মাসের একটি শিশুসন্তান রয়েছে। চাকরি হারানোর পর মনটা ভীষণ খারাপ। বিশেষ করে শিশুসন্তানকে নিয়ে এখন কী করবেন, ভেবে পাচ্ছেন না তিনি। এসব কথা বলতে গিয়ে গলা ধরে আসে তাঁর। একপর্যায়ে ফোনটা রেখে দেন তিনি।"
"আমি ভারতের জাতীয় দৈনিক ভাস্কর-এর সম্পাদক। প্রতিদিন ভারতজুড়ে হিন্দি ভাষার এই পত্রিকার প্রায় ৫৫ লাখ কপি বিক্রি হয়। পাঠকদের অধিকাংশই ছোট শহর ও গ্রামের বাসিন্দা। পাঠকদের মহামারির ধ্বংসযজ্ঞের একটি স্পষ্ট চিত্র দেওয়ার জন্য আমরা ৩০ জন প্রতিবেদক ও আলোকচিত্রী পাঠিয়েছিলাম উত্তর প্রদেশের প্রধান শহর ও জেলাগুলোতে গঙ্গার তীর ঘুরে দেখার জন্য। আমাদের প্রতিবেদকেরা শুধু ১২ ও ১৩ মে এই নদীর পাড় ধরে ৭০০ মাইল ঘুরে ২ হাজার মৃতদেহের খোঁজ পান। লাশগুলো শুধু নদীতে ভাসছিল না, ৬৫ থেকে ৭০টি তীরে ভেসে এসেছিল। এখন পর্যন্ত রাজ্য সরকারের দাবিমতে, ১ এপ্রিল থেকে ১৩ মে পর্যন্ত মাত্র ৭ হাজার ৮২৬ জন মানুষ কোভিড-১৯-এ মারা গেছেন।... .... আমরা হয়তো কখনোই এই ট্র্যাজেডি সম্পর্কে জানতে পারতাম না। কিন্তু মে মাসের প্রথম দিকে বৃষ্টিতে গঙ্গায় পানি বেড়ে তীরবর্তী এলাকা প্লাবিত হয়। এর ফলে নদীর তীরে মাটিচাপা দেওয়া মৃতদেহগুলো নদীতে ভেসে আসতে শুরু করে।... ... উত্তর প্রদেশ সরকার শুধু হাসপাতালে মারা যাওয়া ব্যক্তিদেরই মৃতদের তালিকায় অন্তর্ভুক্ত করে। কিন্তু গ্রামের বহু মানুষ, যাঁদের স্বাস্থ্যসেবা পাওয়ার সুযোগ সীমিত, তাঁরা মারা যাচ্ছিলেন বাড়িতেই।"
হা হা! ঠিকই আছে, যাদের প্রতিটা দিনই উৎসবের আনন্দে কাটে, তাদের তো দৈনিক উৎসব ভাতা দেয়া দরকার! শুধু ওয়াসার এমডিই না, সকল সরকারি কর্মকর্তাদেরকেই দৈনিক উৎসব ভাতা দেয়া দরকার যেন "স্যারেরা" মনের আনন্দে "নবাবি" করতে পারে।
"করোনার পাশাপাশি অন্যান্য রোগীদের একই ছাদের নিচে চিকিৎসার দ্বৈত চ্যালেঞ্জের মুখোমুখি হয়ে রাজশাহী মেডিকেল কলেজ হাসপাতাল এখন করোনা সংক্রমণের অন্যতম হটস্পটে পরিণত হয়েছে। হাসপাতালের দেওয়া তথ্য অনুযায়ী, শুক্রবার পর্যন্ত গত ১১ দিনে হাসপাতাল কর্তৃপক্ষ কমপক্ষে ২৫১ জন রোগীকে বিভিন্ন ওয়ার্ড থেকে করোনা ইউনিটে স্থানান্তরিত করেছে। এই রোগীদের অন্যান্য রোগে হাসপাতালে ভর্তি করা হয়েছিল। তবে, হাসপাতালে আসার পরে তারা করোনায় সংক্রমিত হয়ে পড়েন। এ কারণে তাদের করোনা ইউনিটে স্থানান্তরিত করা হয়। করোনা ইউনিটে কোভিড-১৯-এর সন্দেহভাজনদেরও চিকিৎসা দেওয়া হচ্ছে।"
চৌধুরি নাফিজ সারাফাত যে কোম্পানির ব্যবস্থাপনা পরিচালক সেই কোম্পানির ৪ হাজার কোটি টাকার বিদ্যুৎকেন্দ্রের ৩ হাজার কোটি টাকাই যোগার হইতেছে রাষ্ট্রীয় মালিকানাধীন ব্যাংক থেকে ঋণের মাধ্যমে!
"প্রতি বছর বাজেটে সামাজিক সুরক্ষা খাতে যে টাকা বরাদ্দ দেয়া হয়, তার বড় একটি অংশই চলে যায় সরকারি চাকুরেদের পেনশনের পেছনে। এতে নিম্ন আয়ের মানুষের কাছে সামাজিক সুরক্ষার বরাদ্দের পরিমাণ খুব কম পৌঁছে।"
"উপজেলা স্বাস্থ্য কমপ্লেক্সের চিকিৎসকেরা জানিয়েছেন, গ্রামপর্যায়ের শ্রমজীবী মানুষ এবার বেশি আক্রান্ত হচ্ছেন। মারাও যাচ্ছেন। গ্রামের মানুষের নমুনা পরীক্ষায় আগ্রহ কম।"
"চট্টগ্রামের বাঁশখালীতে চীনের দুটি প্রতিষ্ঠান ও এস আলম গ্রুপের যৌথ মালিকানায় নির্মাণাধীন ১৩২০ মেগাওয়াট কয়লাভিত্তিক বিদ্যুৎকেন্দ্রটি বিশ্বের অন্যতম পরিবেশ দূষণকারী বিদ্যুৎকেন্দ্রগুলোর একটি হবে বলে মঙ্গলবার মন্তব্য করেছে তিনটি পরিবেশবাদী সংগঠনের মূল্যায়ন। সংগঠনগুলো জানায়, এই বিদ্যুৎকেন্দ্রের পরিবেশগত প্রভাব মূল্যায়নে (ইআইএ) ভুল ও অসামঞ্জস্যপূর্ণ তথ্য-উপাত্ত দেবার পাশাপাশি গুরুত্বপূর্ণ কিছু উপাত্ত বাদ দেওয়া হয়েছে, যা গুরুতর আইনি প্রশ্নের জন্ম দেয়। সংগঠনগুলোর বিশ্লেষণে বলা হয়েছে, ইউরোপীয় ইউনিয়নভুক্ত দেশ এবং চীনে এ ধরনের বিদ্যুৎকেন্দ্র যে মাত্রায় দূষণ অনুমোদন করা হয়, তার তুলনায় পাঁচ থেকে ১০ গুন বেশি দূষণকে অনুমোদন করা হয়েছে এসএস পাওয়ার প্লান্টের ইআইএ প্রতিবেদনে। প্রতিবেদনটিতে বলা হয়, ইআইএ প্রতিবেদনে বায়ু দূষণের ফলে স্বাস্থ্যের ওপর প্রভাবের বিন্দুমাত্র উল্লেখ নেই এবং বিদ্যুৎকেন্দ্র থেকে নির্গত পারদ দূষণের ফলে স্বাস্থ্যের ওপর কী ধরনের প্রভাব পড়তে পারে তা সম্পূর্ণ বাদ দেওয়া হয়েছে। “বাতাসের মান নির্ধারণের জন্য যে পদ্ধতি (এয়ার কোয়ালিটি মডেলিং) অবলম্বন করা হয়েছে, তা সম্পূর্ণ ভুল। এর ফলে বিদ্যুৎকেন্দ্র থেকে সম্ভাব্য দূষণের মাত্রা কয়েকগুণ কমে গেছে। সঠিক পদ্ধতি ব্যবহার করে যে ফল পাওয়া যেত, তা কয়েকগুণ বেশি নির্গমনের পূর্বাভাস দিত,” প্রতিবেদনে বলা হয়। ইআইএ-তে যেসব নির্গমন উপাত্ত ব্যবহার করা হয়েছে তা অসঙ্গতিপূর্ণ এবং পরিবেশগত প্রভাব মূল্যায়নে সর্বোচ্চ নির্গমনের উপাত্ত ব্যবহার না করে গড় নির্গমনের উপাত্ত ব্যবহার করা হয়েছে বলেও ওই প্রতিবেদনে দাবি করা হয়। “বিদ্যুৎকেন্দ্রটির নির্গমন প্রতিরোধ ব্যবস্থা খুবই দুর্বল। এর ফলে এই বিদ্যুৎকেন্দ্র থেকে যে পরিমাণ সালফার ডাই অক্সাইড নির্গত হবে, তা চীনে আইনিভাবে অনুমোদিত নির্গমন হারের পাঁচ গুণ বেশি। আর নাইট্রাস অক্সাইডের নির্গমনের ক্ষেত্রে ওই হার চীনে অনুমোদিত হারের চেয়ে ১০ গুণ বেশি,” বলা হয় প্রতিবেদনে।" 
"কাজ হারানো গৃহশ্রমিকদের মধ্যে এখনো বেকার ৩৫ শতাংশ। ৪৬ ভাগ তাঁদের পুরোনো পেশায় ফিরে যেতে পেরেছেন। ছোট ব্যবসা, কারখানার শ্রমিক, কৃষিসহ নানা পেশায় যুক্ত হতে পেরেছেন ১৯ শতাংশ গৃহকর্মী।"
এভাবেই শিল্পায়নের নামে জমি বরাদ্দ নিয়ে সেই জমি দেখিয়ে ঋণ লুন্ঠন হয়: "নব্বইয়ের দশকে খুলনার বিসিক শিল্পনগরীতে ১০ কাঠার দুটি প্লট (বি-৫৯ ও ৬০) নিয়ে বিবিধ পণ্যের কারখানা স্থাপন করে বারী ইন্ডাস্ট্রিজ লিমিটেড। এ জন্য বাংলাদেশ ডেভেলপমেন্ট ব্যাংক থেকে ঋণ নেওয়া হয়। কিন্তু ঋণ নিয়েই বন্ধ হয়ে যায় প্রতিষ্ঠানটি। এ ঘটনায় ২০০০ সালের ২২ জুন বারী ইন্ডাস্ট্রিজের বিরুদ্ধে মামলা করে ব্যাংক কর্তৃপক্ষ। সেই মামলা এখনও চলছে। ২১ বছর ধরে বন্ধ প্রতিষ্ঠানের কার্যক্রম। শুধু বারী ইন্ডাস্ট্রিজ নয়, শিল্পনগরীর প্লট দেখিয়ে ব্যাংক থেকে ঋণ নিয়ে খোঁজ নেই ১৪টি কোম্পানির। শিল্পনগরীর বিভিন্ন ক্যাটাগরির ৫৪টি প্লট তাদের বরাদ্দ দেওয়া হয়েছিল। প্লট বরাদ্দ পাওয়ার পর ঋণ নিয়েছে তারা। কিছুদিন কারখানাও চলেছে। এরপর সবকিছু বন্ধ।"
"এদিকে সিটি গ্রুপের নির্বাহী পরিচালক বাংলাদেশে বিট সুগার আমদানি হয় না বলে দাবি করলেও চট্টগ্রাম কাস্টম হাউজের নথি বলছে অন্য কথা। নথিতে দেখা গেছে, চিনির কাঁচামাল আমদানির ক্ষেত্রে বাংলাদেশের ব্যবসায়ীরা র ও বিট দুই ধরনের সুগারই নিয়ে আসেন। অর্থাৎ চিনি উৎপাদক ও পরিশোধক প্রতিষ্ঠানগুলো দেশের বাইরে থেকে র ও বিট সুগার দুটিই আমদানি করে। তারপর তা পরিশোধিত করে সাদা চিনিতে পরিণত করে।"
"২০৩০ সাল নাগাদ দেশে চীনা উদ্যোগে নির্মিত বিদ্যুৎকেন্দ্রগুলোর উৎপাদন সক্ষমতা দাঁড়াবে সাড়ে ৭ হাজার মেগাওয়াটে। অর্থাৎ ওই সময়ে দেশের মোট বিদ্যুৎ উৎপাদন সক্ষমতায় চীনের অংশ বেড়ে দাঁড়াবে সাড়ে ১৭ শতাংশে।"
"স্থানীয়রা জানান, একসময় খীরু নদীর তীরবর্তী বাসিন্দারা কাপড়চোপড়, বাসনপত্র ধোয়াসহ গৃহস্থালির কাজে ব্যবহার করত এই নদীর পানি। বোরো ধানসহ নানা ধরনের ফসলের আবাদও হয় ওই নদীর পানিতে সেচ দিয়ে। কিন্তু ভালুকা এলাকার বেশ কিছু শিল্পপ্রতিষ্ঠানের শিল্পবর্জ্য মিশে এলাকার নদী, খাল ও জলাশয়ের পানি বর্তমানে বিবর্ণ ও কালচে রং ধারণ করে মারাত্মক দুর্গন্ধ ছড়াচ্ছে। ফসলের জমিতেও বিরূপ প্রভাব ফেলছে ওই পানি। দুর্গন্ধযুক্ত ওই পানি গায়ে লেগে মানুষের শরীর চুলকায়, নানা  চর্মরোগ ও ঘা হয়। দূষিত ওই পানির কারণে বিলুপ্তি ঘটছে একসময়ের খীরু নদীর সুস্বাদু মাছ। তা ছাড়া ভরাট হয়ে নদীটি ইতিমধ্যে তার নাব্যতা হারিয়েছে। তারা খননের মাধ্যমে নদীটির নাব্যতা ফিরিয়ে আনার দাবি করেন।"
অনেক ক্ষেত্রেই উচ্ছেদের আসল কারণ থাকে দখলদার পরিবর্তন: "উচ্ছেদ অভিযানের আগে এই মার্কেটের নিয়ন্ত্রণ ছিল দেলোয়ার হোসেন নামের আরেক ব্যবসায়ীর হাতে। পুরো মার্কেট এখন ফিরোজ আহমেদের নিয়ন্ত্রণে।"
এভাবে কোন দেশ চলতে পারে! "ঠিকাদার নিয়োগে দীর্ঘসূত্রতা এবং দুই ঠিকাদারি প্রতিষ্ঠানের মধ্যে প্রতিযোগিতার কারণে আশির মোল্লার মতো ১৫ লাখ মানুষ জিম্মি হয়ে পড়েছেন বিআরটিএর কাছে। তাঁদের বেশির ভাগ দেড় থেকে আড়াই বছর ধরে বিআরটিএতে ঘুরছেন।"
যেই দেশে রাজনীতির মাঠে পাতানো খেলা হয়, সেই দেশের ঘরোয়া ক্রিকেট পাতানো হবে- এতে অবাক হওয়ার কিছু নাই। নীচের বাক্যগুলোতে খেলার মাঠের বদলে নির্বাচনের মাঠ, খেলোয়ারের বদলে নির্বাচনের প্রার্থী, আম্পায়ের বদলে নির্বাচন কমিশনার আর ক্ষমতাসীন ক্লাবের জায়গায় ক্ষমতাসীন দলের কথা বসায়ে নিলেই কনটেক্সটটা পরিস্কার হয়ে যায়! "ভুল আউটের প্রতিবাদ জানিয়ে ব্যাটসম্যান উইকেটের ওপর বসে আছেন। খেলা বন্ধ।আম্পায়ার খেলোয়াড়কে অনুনয় করে বলছেন, ‘আমার কিছু করার নেই। আজ তোমাদের হারাতেই হবে। নইলে আমি আর ম্যাচ পাব না।’ বছর দুয়েক আগে ফতুল্লা স্টেডিয়ামে এমন দৃশ্যেরও অবতারণা হয়েছে। অসহায় ম্যাচ রেফারি সাংবাদিকের হাত ধরে কান্নাজড়িত কণ্ঠে বলেছেন, ‘এই কাজ ছাড়া আর কোনো রোজগার নেই। ওদের পক্ষে সিদ্ধান্ত না দিলে ম্যাচ পাব না। খাব কী? প্লিজ আপনি কিছু লেইখেন না।’ মাঠে যাঁরা ক্রিকেটের আইন ফলাবেন, ক্রিকেটের চেতনা যাঁদের ছায়ায় টিকে থাকবে, তাঁরা আম্পায়ার–ম্যাচ রেফারি। দুর্ভাগ্যজনক হলেও সত্যি, মাঠে ক্ষমতাসীন ক্লাবগুলোর নগ্ন প্রতিনিধিত্ব করে বাংলাদেশের ঘরোয়া ক্রিকেটের আম্পায়ার, ম্যাচ রেফারিরা অনেক আগেই সেই মর্যাদার আসন হারিয়েছেন।"
"ঢাকার বাইরে জেলায় জেলায় ভয়াবহভাবে ছড়িয়ে পড়ছে করোনাভাইরাস। প্রতিদিনই বাড়ছে মৃত্যু ও আক্রান্তের হার। কোনো কোনো জেলায় শনাক্তের হার রীতিমতো অশনিসংকেত দিচ্ছে। হাসপাতালে হাসপাতালে করোনা রোগীতে ঠাঁই নেই অবস্থা। রোগীর সংখ্যা বেশি হওয়ায় অনেক হাসপাতালের মেঝেতে বিছানা পাতা হয়েছে। রোগীর চাপে শয্যা বাড়াতে বাধ্য হচ্ছে হাসপাতাল কর্তৃপক্ষ। কিন্তু তার পরও সংকট থাকছেই। রাজশাহী মেডিকেল কলেজ হাসপাতালে গতকাল বুধবার দুপুর পর্যন্ত ২৩২ শয্যার বিপরীতে রোগী ভর্তি ছিল ২৭৭ জন। যাদের অবস্থা বেশি খারাপ, তাদের রাখা হয়েছে আইসিইউ ও সেন্ট্রাল অক্সিজেন সরবরাহের তালিকায়। তুলনামূলক যারা ভালো, তাদের বারান্দায় বেড দিয়ে রাখা হয়েছে সিলিন্ডার অক্সিজেনে। রোগীর চাপ সামলাতে হাসপাতাল কর্তৃপক্ষ গতকাল দুপুরে চালু করেছে এক নম্বর ওয়ার্ডের ৩৬টি নতুন বেড। চাঁপাইনবাবগঞ্জ জেলা হাসপাতালেও দুই দফা শয্যা বাড়ানো হয়েছে, তার পরও রোগীদের জায়গা দেওয়া যাচ্ছে না। খুলনা মেডিকেল কলেজ হাসপাতালে স্থাপিত করোনা ডেডিকেটেড হাসপাতালে মৃত্যু অতীতের সব সংখ্যা ছাড়িয়ে গেছে। গতকাল বিকেল সাড়ে ৩টা পর্যন্ত এক দিনেই মারা গেছেন ৯ জন। এখানে ১০০ শয্যার বিপরীতে রোগী ছিলেন ১৩০ জন। সাতক্ষীরায় গত ২৪ ঘণ্টায় ১৮২ জনের নমুনা পরীক্ষায় ১০৮ জনের করোনা শনাক্ত হয়েছে। শনাক্তের হার ৫৯ দশমিক ৩৪ শতাংশ। উপসর্গ নিয়ে সাতক্ষীরা মেডিকেল কলেজ হাসপাতালে আরও চারজন মারা গেছেন। বাগেরহাটে গত ২৪ ঘণ্টায় ১৫৪ জনের নমুনা পরীক্ষায় করোনা শনাক্ত হয়েছে ৬৮ জনের। এই সময়ে মারা গেছেন চারজন। সংক্রমণের হার ৪৪ শতাংশ।"
স্বীকার করলেই তো যত সমস্যা, স্বীকার না করলে বাধ্য করার কোন ব্যবস্থা তো নাগরিকদের হাতে নাই...
সংসদে অর্থমন্ত্রী বলেছেন, ‘কারা অর্থ পাচার করে, সেই তালিকা আমার কাছে নেই। নামগুলো যদি আপনারা জানেন যে এঁরা এঁরা অর্থ পাচার করেন, আমাদের দিন।’ অর্থমন্ত্রী বলেছেন অর্থ পাচারকারিদের তালিকা তার কাছে নেই অথচ দেশে ও দেশের বাইরে অর্থ পাচারের ঘটনা তদন্তে দায়িত্বপ্রাপ্ত সংস্থা কেন্দ্রীয় ব্যাংকের বাংলাদেশ ফিন্যান্সিয়াল ইন্টেলিজেন্স ইউনিট (বিএফআইইউ) জানিয়েছে গত পাঁচ বছরে তারা ১ হাজার ২৪টি অর্থপাচারের ঘটনার প্রমাণ পেয়েছে যার অর্ধেক দেশের বাইরের এবং অর্ধেক দেশের ভেতরেই পাচার হয়েছে। শুধু তাই নয়, এসব ঘটনায় জড়িতদের নাম পরিচয়, পাচারকারিরা দেশের বাইরে কোথায় ফ্ল্যাট বা বাড়ি কিনেছেন বা বিনিয়োগ করেছেন তার তথ্য প্রমাণ সহ প্রতিবেদন সরকারের বিভিন্ন সংস্থার কাছে পাঠানোও হয়েছে যার মধ্যে রয়েছে দুর্নীতি দমন কমিশন (দুদক), বাংলাদেশ পুলিশ, পুলিশের অপরাধ তদন্ত বিভাগ (সিআইডি), কেন্দ্রীয় ব্যাংক। তবে তথ্যপ্রমাণ থাকার পরও এসব ঘটনায় কোনো সংস্থা খুব বেশি ব্যবস্থা নেয়নি। আর অর্থমন্ত্রী সংসদে দাড়িয়ে বলছেন পাচারকারীদের তালিকা তাঁর কাছে নেই!
"বাংলাদেশ স্ট্যান্ডার্ডস অ্যান্ড টেস্টিং ইনস্টিটিউশন (বিএসটিআই) এক কেজি পাউরুটিতে ৫ মিলিগ্রাম পটাশিয়াম ব্রোমেট ব্যবহারের অনুমতি দিয়েছে। কিন্তু ৬৭ শতাংশ পাউরুটির নমুনায় ওই মানমাত্রার চেয়ে বেশি পটাশিয়াম ব্রোমেট পাওয়া গেছে। পাউরুটি ফোলাতে ও বিভিন্ন আকৃতি দিতে এই রাসায়নিক উপাদানটি ব্যবহৃত হচ্ছে। বিশ্বের বেশির ভাগ উন্নত দেশে খাবারে এই উপাদানটির ব্যবহার নিষিদ্ধ।"
মহামারির মধ্যে টিকার মতো স্বাস্থ্যগত জরুরি সামগ্রী কাছাকাছি অর্থনৈতিক সক্ষমতার একেক দেশের কাছে একেক দামে বিক্রি এবং সেটা নিয়ে লুকোচুরি করে চীন যে দৃষ্টান্তটি স্থাপন করছে তা ভীষণ জঘন্য ও নিন্দনীয়। কোন মুনাফাকেন্দ্রীক কোম্পানির কাছ থেকেও মানুষ এরকম আচরণ আশা করে না যে, বিশেষ করে সংকটের সময় একই মানের পণ্য কাছাকাছি অর্থনৈতিক সক্ষমতার বিভিন্ন ক্রেতার কাছে একেক দামে বিক্রি করা হবে! কোন ব্যক্তি বা কোম্পানি এরকম আচরণ করলে তাকে মজুতদার বা কালোবাজারি বলে আইনের আওতায় আনার দাবী উঠা স্বাভাবিক। মহামারির মধ্যে টিকার মতো স্বাস্থ্যগত জরুরি দ্রব্য বিক্রয়ে স্বচ্ছতা থাকা আরো বেশি জরুরি। ডিফারেন্সিয়াল বা ইকুইটি প্রাইসিং এর নীতিমালা অনুসারে চীন ধনী দেশের কাছে এক ধরণের মূল্য আর উন্নয়নশীল দেশের কাছে আরেক ধরণের মূল্যে টিকা বিক্রি করতে চাইলে, সেটাও স্বচ্ছতার সাথে ঘোষণা দিয়ে করা যেতে পারত। কিন্তু তা না করে চীন কাছাকাছি সক্ষমতার বিভিন্ন উন্নয়নশীল দেশের কাছে বিভিন্ন দের টিকা বিক্রি করছে (যেমন: শ্রীলংকার কাছে ১৫ ডলার আর বাংলাদেশের কাছে ১০ ডলার মূল্যে) এবং সেই দাম আবার গোপন রাখতে ক্রেতা দেশের উপর চাপ তৈরী করছে। ক্রেতা দেশগুলোর উচিত এ বিষয়ে জোট বাঁধা, কোন ধরণের গোপনীয়তা রক্ষা করতে অস্বীকার করা এবং বিশ্বস্বাস্থ্য সংস্থা সহ আন্তর্জাতিক সংস্থাগুলোর মাধ্যমে টিকা রপ্তানীকারী দেশ ও কোম্পানিগুলোর উপর চাপ প্রয়োগ করা যেন মহামারির মধ্যে টিকার সংকটকে কাজে লাগিয়ে কোন দেশ বা কোম্পানি মজুতদারদের মতো আচরণ করতে না পারে।
"চার মাসের বেশি সময় আগে আবেদন করলেও এখনো সরকারের কাছ থেকে করোনার টিকা বঙ্গভ্যাক্সের ক্লিনিক্যাল ট্রায়ালের অনুমোদন পায়নি দেশীয় ফার্মাসিউটিক্যাল কোম্পানি গ্লোব বায়োটেক লিমিটেড।"
"ঈদের ছুটির দাবীতে আন্দোলন করতে গিয়ে পুলিশের গুলিতে পঙ্গু হওয়া হামীম গ্রুপের গার্মেন্ট ফ্যাক্টরির শ্রমিক কাঞ্চন মিয়ার হাসপাতালে চিকিৎসা বাবদ ২রা জুন পর্যন্ত খরচ হয়েছে মোট ১ লক্ষ ৫৩ হাজার ১১ টাকা। এর মধ্যে সরকার ও মালিক পক্ষ মিলে দিয়েছে ১ লক্ষ ১০ হাজার টাকা। তার মানে স্রেফ হাসপাতালে চিকিৎসা বাবদই এখন পর্যন্ত সরকার ও মালিক পক্ষের কাছে কাঞ্চন মিয়ার পাওনা হল ৪৩ হাজার ১১ টাকা। ক্ষতিপূরণ তো অনেক পরের কথা। (কাঞ্চন মিয়ার স্ত্রী, শ্যালক ও ছেলের দেয়া তথ্য অনুসারে এই হিসাব তৈরি করা হয়েছে)"


