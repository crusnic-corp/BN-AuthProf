বাংলাদেশের পাঠক লেখকদের একটি গুরুত্বপূর্ণ গ্রুপ হল- 'বই পোকাদের আড্ডা খানা', এই গ্রুপে আজ রাত ৯টা থেকে লাইভ থাকবো, ইনশাল্লাহ।
''এটি এমন একটি বই যা অন্তরের অন্তঃস্থল পর্যন্ত আমূল নাড়িয়ে দিয়ে যায়। হতাশায় পতিত জীবন থেকে ফিরে আসার, সহজে যুক্তি দিয়ে ভাবতে শেখার এবং  মানুষকে, জীবনকে এবং সবকিছুর অগ্রে স্রষ্টাকে ভালোবাসার গল্প আসমান। এরকম ধাচের লেখা বাংলা সাহিত্যে আমার জানা মতে আর নেই। খুব গভীরভাবে ইসলাম এর কিছু বিষয় তিনি তুলে এনেছেন, যা এই যুগে বেশিরভাগ মানুষ উপলব্ধি করতে ব্যর্থ।''
''আন্ডারগ্রাউন্ড রাজনীতি নিয়ে এইরকম সাসপেন্সওয়ালা মৌলিক বই পড়ার সুযোগ আমার আগে কখনো হয়ে উঠেনি।''
''লেখকের লেখা ফ্রন্টলাইন, দারবিশ পড়ার পরে পড়েছি এই বইটি। এক কথায় বললে অসাধারণ। উনার লেখা আগের বইগুলো পড়ে আমার কাছে সবসময়ই মনে হয়েছে যেটুকু দরকার ঠিক তাই লিখেন তিনি। মেদহীন আকারের বইতে লুকিয়ে থাকে ঢাউস ঢাউস সাইজের শিক্ষা।''
ব্রিটিশ ট্যাবলয়েড পত্রিকাগুলাতে দেখতাম ইরাক আফগানিস্থান থেকে ফেরা কফিনবন্দী ব্রিটিশ সৈন্যের লাশের খবর স্থান পেত নিউজ পেপারের গুরুত্বহীন এক কোনে, আর হেডলাইনে থাকতো গ্লামার দুনিয়ার চটকদার নিউজ। প্রথম প্রথম এসব দেখে খটকা লাগতো। পরে খুব দ্রুত চোখ সয়ে গেছে, বুঝতে শুরু করলাম যে ভোগবাদী সমাজে মৃত্যুর চেয়ে জীবন উপভোগ বেশি গুরুত্বপূর্ণ। আজ চাঁপাইনবাবগঞ্জের শিবগঞ্জে পদ্মা নদীর তেলিখাড়ি ঘাটে চোখের নিমিষে এক বজ্রপাতে মারা গেল ১৭জন মানুষ। এই ঘটনায় আজ সারাদেশ তোলপাড় হয়ে যাওয়ার কথা ছিল। অথচ দেশ তোলপাড় নায়িকার বাড়ির মদ উদ্ধার নিয়ে। পুজির অভাব আর ভোগের সামর্থ্য না থাকলেও উন্নত ভোগবাদী রাষ্ট্রের মত আমরাও জীবনকে উপভোগ করতে শিখে গেছি। এত দিনে মনে হয় আমরা খাঁটি বুর্জোয়া চরিত্র ধারন করতে পেরেছি।
এই জীবনে যে কয়বার অসহায় অবস্থায় সাহায্যের আশায় আসমানের দিকে তাকিয়ে তাঁর সাহায্য চেয়েছি, কোনবারই আমি নিরাশ হইনি। আমার উপন্যাস আসমানের সামারিতে আমি লিখেছিলাম- ‘চেনা সব দরজা বন্ধ হয়ে গেলে, একটা অচেনা দরজা খুলে যায়।‘ অবিশ্বাসীরা এই সব ঘটনাকে কাকতালীয় বললেও এসব আমার বিশ্বাসকে দিন কে দিন শক্তিশালী করেছে । আমি পাপ পুন্যে ভরা মানুষ, আমার প্রতি তাঁর অসিম দয়ার প্রকাশ আমাকে স্তব্দ করে দেয়। একটা ছোট্ট ঘটনা বলি- একবার গভীর রাতে আমার গাড়ি রাস্তার মধ্যে বন্ধ হয়ে গেলো। রাত তখন প্রায় ২টা বাজে। গাড়ির বনেট খুলে আমি আমার সাধ্যমত যা যা করার সব চেক করে হতাস হয়ে ড্রাইভিং সিটে বসে আছি। এখন আমার হাতে দুইটা অপশন, হয় গাড়িটা রাস্তার মধ্যে ফেলে চলে যেতে পারি অথবা বাকি রাতটুকু গাড়িতে বসে সকালের জন্য অপেক্ষা করতে পারি। এসব ভাবছি আর আল্লাহ্‌ কাছে সাহায্য চাচ্ছি। ঠিক কিছু সময় পরেই একটা সাইকেল আরোহী এসে থামল আমার গাড়ির কাছে। জিজ্ঞেস করে ‘কি হয়েছে’, আমি উটকো লোক ভেবে কোন পাত্তা দিলাম না। গাড়ির বনেটটা উঠানো ছিল তাও বললাম, ‘না ঠিক আছে কিছু হয় নি।‘ লোকটা বলে ‘ভাই আমি ইঞ্জিন মিস্ত্রি, বলেন কি হইসে’। আমি সন্দেহ নিয়ে লোকটার দিকে ভালো ভাবে লক্ষ করলাম। চেহারা সুরুত দেখে মনে হল অন্য কোন ধান্দা আছে বুঝি। তবুও তাকে বাজিয়ে দেখার জন্য বললাম –‘ঠিক আছে দেখ দেখি’। সঙ্গে সঙ্গে আমার হাত থেকে চাবি নিয়ে দুই বার শেল্ফ মেরে বলল- ‘প্লাগ বদলাইসেন কতদিন হল’। বল্লাম- ‘অল্প কয়দিন হয়েছে।‘ সে বলল-‘ময়লা জমছে,’। গাড়ির টুলবক্স নিয়ে ধুপধাপ করে প্লাগ খুলে পরিষ্কার করে গাড়ি স্টার্ট দিয়ে দিল। আমি অবাক বিস্ময় নিয়ে বললাম- ‘ভাই তুমি কই থেকে আস্লা,’ সে বলল- ‘আমার গ্যারেজ থ্যাইকা, এক স্যারের জরুরী কাজ ছিল, শেষ করতে করতে রাত হয়ে গেছে।‘ আমি তাকে খুশি হয়ে একটা ৫শ টাকার নোট এগিয়ে দিলাম। আলো আধারির মধ্যে আমার টাকার দিকে কোন ভ্রুক্ষেপ না করে সে বলল- ‘ভাই অনেক রাত হইসে বাড়ি যান’, বলেই টাকা না নিয়ে হন হন করে সাইকেল চালিয়ে চলে গেল। আমার ধাতস্থ হতে বেশ কিছুটা সময় লেগেছিল। জানি এসব ঘটনার অনেক জাগতিক ব্যাক্ষা আছে। আমি সে সব কেয়ার করিনা। আমি জানি এসব সাহায্য কোথা থেকে আসে। তাই চেষ্টা করি নিজেকেও কারও সাহায্যে লাগাতে। আপনি যখন কারও বিপদে এগিয়ে যাবেন তখন আপনি আর মানুষ থাকবেন না, পরিণত হবেন ফেরেস্তায়। কারন একজন অসহায়কে সাহায্য করার জন্য আল্লাহ্‌ আপনাকে দুত হিসেবে প্রেরন করেছেন। যে ভাবে আল্লাহ্‌ জমিনে ফেরেস্তা প্রেরন করে থাকেন। সুযোগ পেলে আল্লাহর দূত হওয়ার সেই সুযোগ কেউ ছেড়ে দিবেন না। এই সব সাহায়্য আপনার জীবনেই বার বার ফিরে ফিরে আসবে।
'কতটা বুক ভাঙ্গা কান্না নিয়ে ফিরে গেছি সেদিন, জানে বোবা সমান্তরাল দুটি রেল- সাক্ষী আছে চলে যাওয়া ট্রেনের বিষণ্ণ হুইসেল।' কথা : লতিফুল ইসলাম শিবলী সুর : আইয়ুব বাচ্চু কণ্ঠ: শুভ্র দেব গানটা মূলত বাচ্চু ভাই কে দিয়েছিলাম। বাচ্চু ভাই গানটা শুভ্র দেব কে করে দেয়। সেই গল্পটা গানের ইনফো তে আছে। অনেক বছর পর কোন এক পার্টিতে শুভ্র দার সাথে দেখা, তখন উনি জানালেন গানটার গল্প । শুভ্র দার কণ্ঠে আমার একমাত্র গান। গানের লিঙ্ক প্রথম কমেন্টে-
বিনয় লতিফুল ইসলাম শিবলী সাহস বলেছে উড়তে পা বলেছে হাটো পথ বলেছে উঁচু পাহাড় তোমার চেয়েও খাটো। পায়ের নিচে পাহাড় চুড়া মাথার উপর আকাশ ঘাস দিয়েছে অমর বানী- ‘নিচের দিকে তাকাস’ ।
''স্পেশালি কেউ ডিপ্রেশনে থাকলে তাদের জন্য বইটি স্পিরিচুয়াল হিসেবে ম্যাজিকের মত কাজ করবে, মন খারাপের "থেরাপি"। উত্তম মানব জীবন দর্শনে "আসমান" একটি মেডিসিন!''
'কথাদের ইতিহাস' লতিফুল ইসলাম শিবলী আমার শেষ হলে এর পর তুমি কথা বলবে আমি মুগ্ধ শ্রোতা শুনতে শুনতে রাত ভোর সন্ধ্যা কেটে যাবে তুমি বলতে বলতে এক সময় তোমার সব কথা শেষ হয়ে যাবে। আমাদের দুজনের মাঝে এতক্ষণ চুপ করে কথা শুনছিল তৃতীয় জন, ওর নাম- মৌনতা এরপর তার পালা। আমাদের দুজনকে শান্ত আর নিরব করে দিয়ে কথা বলতে থাকবে মৌনতা, হাতে হাত রেখে মৌনতার মুখরিত কথামালা শুনতে শুনতে বিকেল গড়াবার আগেই আমাদের কেটে গেছে কয়েকশ বছর...... এরপর পালা করে কথা বলবে – ঘাস তারপর প্রজাপতি তারপর দোয়েল তারপর ঝি ঝি পোকা তারপর কুয়াশায় ভেসে ভেসে নেমে আসবে দুরের নক্ষত্র এসেই বসে পড়বে ঘাসের ডগায় সখ্যতা করে নেবে শিশির বিন্দুর সাথে। নক্ষত্র আর শিশির বিন্দুর মাঝে আমরা তখন শুধুই মুগ্ধ শ্রোতা । এরপর সবাই নিরব হয়ে গেলে কথা বলা শুরু করবে আমাদের সেইসব দীর্ঘশ্বাসেরা, সে সব কথা শুনতে শুনতে তোমার দুগাল বেয়ে গড়িয়ে নামবে জল... ঠিক তখনি দলবেঁধে কথা বলতে নামবে বৃষ্টিরা বৃষ্টি আর কান্নার জল মিশে কথা বলতে বলতে গড়াতে থাকবে নদীর মত- কলকল কথা বলতে বলতে আর ছুটতে ছুটতে কথাগুলো পৌঁছে দিয়ে আসবে- সমুদ্রে। যেখানে দীর্ঘশ্বাস কান্না আর বৃষ্টিদের কথাগুলো জমা থাকে...... কতটুকু কথা হল সেটা কথা নয়, এরপরেও কথা থাকে- আর আমাদের সেইসব কথারাই- কথাদের ইতিহাস।
জিও পলেটিকসে ইন্ডিয়া চায়নার কঠিন দড়ি টানাটানির এই খারাপ সময়ে পাকিস্তানের প্রধানমন্ত্রী ইমরান খানের কাছে শেখ হাসিনার আম উপহার পাঠানোর ঘটনাটা খুবই তাৎপর্যপূর্ণ। ভুল ভ্রান্তি ভাল খারাপ মিলিয়ে ইমরান খান বর্তমান পাকিস্তানের জন্য নিঃসন্দেহে আশীর্বাদ। ‘চেতনা’র বিপরীতে গিয়ে পাকিস্তানের সাথে সম্পর্ক উন্নয়নের প্রচেষ্টায় এই ম্যাঙ্গো ডিপ্লোমেসি শেখ হাসিনার জন্য নিঃসন্দেহে সাহসী পদক্ষেপ। গত ৩০ বছরের আঞ্চলিক আর বিশ্ব রাজনীতির প্রেক্ষাপটে দেশ হিসেবে পাকিস্তান একটা ট্যাবু তে পরিণত হয়েছিলো। ইমরান খান সেখান থেকে পাকিস্তানকে বের করে আনার চেষ্টা চালিয়ে যাচ্ছে। ৯/১১ পরবর্তী সারা পৃথিবী পাকিস্তানকে যে ভাবে চেনে পাকিস্তানের প্রান্তিক এবং সাধারন মানুষ কি আসলেই তেমন !! গতকালই আমি ইউটিউবে একটা ট্রাভেল ব্লগ মুগ্ধ হয়ে দেখলাম। রোজী গ্যাব্রিয়েলী নামের কানাডার এক জনপ্রিয় ট্রাভেলার তরুণী যে মোটর বাইক নিয়ে সারা দুনিয়া ঘুরে বেড়ায়। ঘুরতে ঘুরতে সে চলে এসেছিল পাকিস্তানে। পাকিস্তানে আসার আগে সবাই তাকে নিষেধ করেছিলো এই বলে যে পাকিস্তান একটা ভয়ানক খারাপ জায়গা, একটা পশ্চিমা সিঙ্গেল তরুণীর জন্য সেটা আরও বেশি ভয়ানক। দুর্দান্ত সাহসী এবং সুন্দরী রোজী বিষয়টাকে চ্যালেঞ্জ হিসেবে নিয়েছিল। পাকিস্তানের আনাচে কানাচে ঘুরতে ঘুরতে রোজি আবিস্কার করে অদ্ভুত এক মানবিক পাকিস্তানকে। সাধারন পাকিস্তানিদের আচার ব্যবহার সরলতা আতিথিয়তা ভালোবাসায় সে এতটাই মুগ্ধ হয়ে যায় যে সেটা তার জীবনকেই বদলে দেয়, শেষ পর্যন্ত সে ইসলাম গ্রহণ করে মুসলিম হয়ে যায়। তার ট্রাভেল ব্লগটা আমি আমার কমেন্ট বক্সে শেয়ার করলাম। সে আবেগি ভাষায় বিশ্ববাসীর কাছে আবেদন জানায় তার চোখ দিয়ে যেন সবাই পাকিস্থানকে দেখে। রাজনীতিবিদদের পাকিস্তান আর সাধারন মানুষের পাকিস্তান দুটোর মধ্যে আসমান জমিনের ফারাক। আমাদের প্রধানমন্ত্রী ম্যাঙ্গো ডিপ্লোমেসির ভেতর দিয়ে হয়তো সেই মানবিক পাকিস্থানকেই খুজছেন, কে জানে।
এই 'নাটোর স্টেশনে'র পাশেই আমাদের বাড়ি। আমার শৈশব কৈশোর তারুণ্য কেটেছে এই স্টেশন আর তার আসেপাশে। ৯৫ সালের দিকে গাওয়া জেমস ভাইয়ের গলায় বিরহী নস্টালজিয়া আজও সবাইকে কাতর করবে আমার বিশ্বাস। নাটোর স্টেশন নিয়ে আমার আরও একটি গান আছে - 'বড়বাবু মাস্টার' নামে, যেটি গেয়েছেন বাচ্চু ভাই, কিছুদিন পর সেটাও আমার ইউটিউব আর্কাইভে তুলে রাখবো। সবার জীবনে ঘরে ফেরার একটা স্টেশন থাকে, নাটোর আমার সেই স্টেশন। আমার পুরানা গানগুলো শুনতে সাবস্ক্রাইব করে রাখুন আমার ইউটিউব চ্যানেল।
তুমি আমার পথ নও, গন্তব্য। তুমি আমার গন্তব্য নও, ঠিকানা । 
জীবনে একটাই শোকের কবিতা লিখেছিলাম, সেটা হুমায়ূন আহমেদের জন্য, তার মৃত্যুদিনে । আল্লাহ আপনাকে জান্নাতবাসী করুন । এলিজি আজ পৃথিবীতে এত গোলাপ কই, যা ঢাকতে পারে তোমার কফিন, এমন মহীরুহ কই যার ছায়া ঢেকে দিতে পারে তোমার কবরের দৈর্ঘ্য । আপদমস্তকে যিনি ৫৬হাজার বর্গমাইল সাড়ে তিন হাত জমিনে কি ভাবে হবে তার ঠাই !
সুর যখন ক্ষমতায় সাম্রাজ্য তখন নির্জনতার, অসুর যখন ক্ষমতায় সাম্রাজ্য তখন নির্লজ্জতার । 
নিজের অনুবাদ নিজেকে বোঝার ভাষা রপ্ত না করেই শুরু করেছিলে নিজের অনুবাদ, তাই রাজ্য নয় সম্রাজ্ঞী নয় এমন কি দু পয়সার গোলাপও নয় ...... নির্বোধ কবি ভালোবাসা ছাড়া কিছুই পাবে না তুমি । 
শাসকদের বিষয়ে রাসুল সাল্লাল্লাহু ‘আলাইহি ওয়াসাল্লামের বানীগুলো পড়তে পড়তে বর্তমান সময়কে অনুধাবন করার চেষ্টা করছিলাম- রাসুল সাল্লাল্লাহু ‘আলাইহি ওয়াসাল্লাম বলেন- ‘‘শাসকদের মধ্যে সবার চেয়ে মন্দ শাসক সে- যে জালিম ও নির্যাতনকারী’’ (মুসলিম)। ‘‘যদি কোনো ব্যক্তিকে আল্লাহ প্রজাপালনের দায়িত্ব অর্পণ করেন, কিন্তু সে তাদের কল্যাণ ও নিরাপত্তা বিধান করল না, সে বেহেশতের গন্ধও পাবে না’’ (বোখারি, মুসলিম)। ‘‘কিয়ামতের দিন সহনশীল ন্যায়পরায়ণ শাসকই হবেন আল্লাহর কাছে সমস্ত বান্দার চেয়ে উত্তম মর্যাদার অধিকারী। আর কিয়ামতের দিন নিষ্ঠুর অত্যাচারী শাসকরাই হবেন আল্লাহর কাছে সমস্ত মানুষের চেয়ে নিকৃষ্ট’’ (মেশকাত)। “কোন বান্দাকে আল্লাহ কোন প্রজার উপর শাসক বানালে, যেদিন সে মরবে সেদিন যদি সে প্রজার প্রতি ধোঁকাবাজি করে মরে, তাহলে আল্লাহ তার প্রতি জান্নাত হারাম করে দেবেন।” (বুখারী, মুসলিম) “হে আল্লাহ! যে কেউ আমার উম্মতের কোন কাজের কিছু দায়িত্ব নিয়ে তাদেরকে কষ্টে ফেলবে, তুমি তাকে কষ্টে ফেলো। আর যে কেউ আমার উম্মতের কোন কাজের কিছু দায়িত্ব নিয়ে তাদের সাথে নম্রতা করবে, তুমি তার সাথে নম্রতা করো।” (মুসলিম) “নিশ্চয় নিকৃষ্টতম শাসক সে, যে প্রজাদের ব্যাপারে কঠোরতা অবলম্বন করে।” (আহমাদ, বুখারী, মুসলিম) “আমার উম্মতের দুই শ্রেণীর লোক আমার সুপারিশ লাভ করতে পারবে না, অত্যাচারী রাষ্ট্রনেতা এবং প্রত্যেক সত্যত্যাগী অতিরঞ্জনকারী।” (ত্বাবারানী,সহীহুল জামে’)
‘’জেল থেকে বলছি’’ সেই গীতিকবিতা যা আমি প্রথম লিখেছিলাম লিফলেটে, বিপ্লবের ইস্তেহারে আর নাটোর শহরের দেয়ালে দেয়ালে। ১৯৮৮ সালের স্বৈরশাসন বিরোধী সেই সব উত্তাল দিনে। নাটোর সরকারি সিরাজদৌলা কলেজের ছাত্র সংসদ নির্বাচনে, আমি ছিলাম সাহিত্য সম্পাদক । নির্বাচনের আগের রাতে ছাত্র নেতাদের গ্রেফতার করা হলে সেই রাতেই লিফলেটের শিরোনামে আমি লিখছিলাম এই তিনটি শব্দ- ‘’জেল থেকে বলছি’’। পরদিন সকালে নাটোরের ছাত্র জনতা দেখেছিল দেয়ালে দেয়ালে অদ্ভুত এই তিনটি শব্দ। সেই এক লিফলেটেই ঘুরে গিয়েছিল নির্বাচনের মোড়, বিপুল ভোটে আমার প্যানেল বিজয়ী হয়েছিল। এই তিনটি শব্দকে পরে পুর্ণাঙ্গ গানে রূপান্তরিত করি। আজ পুরানা ডাইরিটা বের করে দেখলাম গানটার গায়ে লেখার তারিখ- ১৩ই জানুয়ারি ১৯৯১। সেই হিসেবে আজ গানটার বয়স ৩১ বছর। কেউ বিশ্বাস করবে কিনা জানিনা, এই গানটি লিখে সুর করতে আমার লেগেছিল সব মিলিয়ে ১০/১৫ মিনিট। আমাকে আলাদা করে সুর করতে হয়নি, সুরটা লিরিকের মধ্যেই লুকিয়ে ছিল। আমি শুধু ক্রিসেন্ট রোডের তিনতলার চিলেকোঠার ডাইনিং টেবিলে হাত দিয়ে বাজিয়ে রিদমটা তুলেছিলাম। তারপর সেটা গাইতাম গ্রিন রোডের হক হোটেলের আড্ডায়। সেই আড্ডায় নাখালপাড়া থেকে আসতো সদ্য ফিলিংস ব্যান্ডে অস্থায়ী ড্রামার হিসেবে যোগ দেয়া বন্ধু শহীদ মাহমুদ । তার হাত ঘুরে গানটা পৌঁছে যায় জেমস ভাইয়ের হাতে। ক্যাসেটের ফিতায় সেটা রিলিজ হয় ১৯৯৩ সালে ।এরপর সেটা ইতিহাস। উল্লেখ্য এই এ্যালবামে আমার লেখা ৫টি গান ছিল- জেল থেকে বলছি, পেশাদার খুনি, নীল আকাশ, জোসি প্রেম, প্রানের শহর ঢাকা, আমার সুর করা এই একটি গান ছাড়া ‘জেল থেকে বলছি’ এ্যালবামের বাকি গানগুলোর সুর করেছিল জেমস ভাই । তাই ক্যাসেট কভারে একটি গানের সুরকার হিসেবে আমার নাম দেয়ার প্রয়োজনীয়তা তারা বোধ করেনি হয়তো। যাই হোক গানটা এখন থেকে তার নিজস্ব ইতিহাস নিয়েই আমার ইউটিউব চ্যানেল আর্কাইভে থাকবে।
‘জ্ঞানে’র অনেক রকম সংজ্ঞা আছে। সব চেয়ে সহজ সংজ্ঞা হল- সত্যে বিশ্বাসের নাম জ্ঞান। বিশ্বাসীদের জন্য এই সত্যের নাম- আল্লাহ্‌ ।
''আন্ডার ওয়ার্ল্ডের এতো চমৎকার বর্ণনা আমি মারিও পূজো ছাড়া আর কারো লেখায় পাইনি !''
মানব জনম লতিফুল ইসলাম শিবলী কবির অর্ধেক আগুন আর অর্ধেক বরফ কবি যখন জ্বলতে থাকে তখন সে গলতেও থাকে। কবির অর্ধেক নারী আর অর্ধেক পুরুষ তাই সহজেই কবি সেঁটে যায় যে কারো প্রতিবিম্বে। তুচ্ছ ভেবে কবিকে পালকের মত উড়িয়ে দাও বিক্ষুদ্ধ স্রোতে কবি নিরবে ভেসে যাবে, অথবা হৃদয়হীন পাথর ভেবে ছুড়ে দিতে পার জলে, তখনই টের পাবে কি গভীর অতলস্পর্শী মৌনতা কবির। কবির অর্ধেক শয়তান আর অর্ধেক ফেরেস্তা, শুধু সত্যের পক্ষে যখন দাড়ায় কেবল তখনই অর্জিত হয় কবির মানব জনম। ৩০-৬-২০১৬. শাহবাগ.পিজি হাসপাতাল.
''কাল্পনিকভাবে লেখক রোহিঙ্গাদের সংঘবদ্ধ হওয়ার যে দৃশ্যপট তুলে ধরেছেন, তা সত্যিই দারুণ। বর্তমান সময়ে রোহিঙ্গা সমস্যার সমাধানে সংঘবদ্ধ রোহিঙ্গাদের লড়াই ব্যতীত মুক্তির কোনো পথ নেই। তবে তাদের এই জাগরণে অবশ্যই প্রয়োজন একটি নীতিবান রাষ্ট্রের সার্বিক সাহায্য। এই দিকটি খুব গুরুত্বপূর্ণভাবে ফুটিয়ে তুলেছেন লেখক। গল্পের প্রেক্ষাপট, স্থান-কাল ও চরিত্র এত সুন্দরভাবে ফুটিয়ে তোলা হয়েছে যে বইটি পড়ার সময় মনে হবে দৃশ্যগুলো সামনে ঘটছে।''
আজ ২৩শে জুন, পলাশী দিবস। আমার এই গান- আধিপত্যবাদের বিরুদ্ধে গান ।
''বইটি কেনো পড়বেনঃ- যারা জীবনের কোনো লক্ষ্য খুঁজে পাননা, হতাশা ব্যর্থতায় ডিপ্রেশনে পড়ে আত্নহত্যা করতে যান তাদেরকে জীবনের মানে শিখাবে এ বই।''
পৃথিবীর কাছে প্রশ্ন রেখে সেই বাবাটা ফিরছে আজও বাড়ি বাবার কাঁধে ছেলের কফিন কতটুকু ভারী . . .
আলহামদুলিল্লাহ! আবু ত্বহা মোহাম্মদ আদনান কে মহান আল্লাহ্‌ গুম হওয়া থেকে রক্ষা করেছেন।
ভালোবাসা নিজেই একটা বাড়ি লতিফুল ইসলাম শিবলী ঠিকানা লিখে দিলেই চলে আসবে চিঠি এমন একটা বাড়ি আমার আজও হয়নি । তাই কোথাও ভালোবাসা পেলেই তৎক্ষণাৎ বোকার মত বানিয়ে নিয়েছি ছনের ঘর, কায়দাটা শিখেছিলাম বাবুই পাখির কাছ থেকে। তার মাসুলও দিতে হয়েছে অনেক, প্রবল ঝড়ে যতবার উড়ে গেছে চালা ভগ্ন কড়িকাঠে বসে ততবারই জেনেছি- ভালোবেসে বাড়ি বানাতে হয় না ভালোবাসা নিজেই একটা বাড়ি । কাব্যগ্রন্থ ঃ মাথার উপর যে শূন্যতা তার নাম আকাশ, বুকের ভিতরে যে শূন্যতা তার নাম দীর্ঘশ্বাস।
গত ৩ বছরে আমি আসমানের কম পক্ষে ৫০০ রিভিউ পড়েছি, এই রিভিউটা আমাকে কিছুক্ষণের জন্য স্তব্ধ করে দিয়েছে।
আমি বিশ্বাস করতে চাই না, যে, ‘দাজ্জালের বিরুদ্ধে’ কথা বলার কারনে তরুণ দা’য়ী আবু তোহা মুহাম্মাদ আদনান কে গুম করা হয়েছে। আমি তার ইউটিউব লেকচারগুলো মুগ্ধ হয়ে দেখেছি। দ্বীনী শিক্ষা আর সাধারন শিক্ষার অপূর্ব সমন্বয় ঘটেছে তার মধ্যে। এই সময়ে যেটা খুবই দুষ্প্রাপ্য। মূলত তার কথা বলার বিষয় ছিল- ‘শেষ সময়’ নিয়ে রাসুল সাল্লেলাহু আলাইহে ওয়াসাল্লামের ভবিষ্যৎ বাণীর সাথে বর্তমান পৃথিবীর প্রেক্ষাপট। আদনান কি অপরাধ করেছে সেটা প্রকাশ্যে আনুন । নাগরিক হিসেবে সেটা জানার অধিকার আমাদের রয়েছে। সে অপরাধী হলে তাকে বিচারের আওতায় এনে শাস্তি দিন। আর সেটা যদি না করেন তবে বুঝে নেব - ‘দাজ্জালের বিরুদ্ধে’ কথা বলার কারনেই আদনানকে গুম করা হয়েছে।
''আমার ভালো লাগার লিষ্টের নতুন এক মহীরুহ।'' এই পিচ্চি মেয়েটা এত সুন্দর রিভিউ লেখে কেমনে ! 🙂 তোমার জন্য দোয়া, তুমি একদিন অনেক বড় লেখিকা হবে, ইনশাআল্লাহ ।
‘আপনারে চেন’ লতিফুল ইসলাম শিবলী যখন ক্ষুধা ছাড়াই তুমি খাও তখন বুঝবে তুমি পশুরও নিচ। যখন খুব গরমে, শীতে অথবা বৃষ্টিতে তুমি অভিযোগ কর, তখন বুঝবে তুমি আসলে অকৃতজ্ঞ । যখন বাড়ির দারোয়ানের পক্ষ থেকে তুমি সালাম পেতে আকাঙ্ক্ষা করবে, তখন বুঝবে তুমি আসলে অহংকারী। যখন দেখবে তোমার বন্ধুর সংখ্যা দ্রুত বেড়ে যাচ্ছে আর শত্রুর সংখ্যা কমে যাচ্ছে, তখন বুঝবে তুমি সত্য বলা ছেড়ে দিচ্ছ। যখন তুমি একাকীত্ব উদযাপন করবে, শুধু তখনই বুঝবে তুমি আল্লাহর সঙ্গ উপভোগ করছ।
''বইটা শুরু করে শেষ না করে উঠতে চাইবে না কোন পাঠক ৷ এক কথায় বলতে গেলে অসাধারণ একটা বই ৷''
একজন লেখকের জন্য সবচেয়ে বড় প্রাপ্তি এবং উপহার কোনটি? তার লেখা নিয়ে আলোচনা হওয়া। যারা আমাকে আমার লেখার জন্য ভালোবাসেন, তারা আমার বই নিয়ে রিভিউ করতে পারেন।
''রোহিঙ্গা জনগোষ্ঠীর প্রতি সামরিক জান্তা হটানোর চলমান লড়াইয়ে নামার আহ্বান জানিয়েছে মিয়ানমারের ছায়া সরকার (ঐক্য সরকার)।'' (নিউজ লিঙ্ক কমেন্ট বক্সে) অনেক কিছু অনেক আগেই লিখে ফালাই। সে লড়াইটা কেমন হতে পারে তার একটা ফিকশন হল আমার উপন্যাস - 'ফ্রন্টলাইন'
আমার লেখা এই গানটা বাচ্চারা যে আনন্দ নিয়ে গায়, মনে হচ্ছে এই গানটা অনেক দিন টিকবে।
নীরব থাকো, নীরবতার ভেতরে লুকিয়ে রাখ ক্রোধ তোমার পক্ষ থেকে নীরবতাকেই নিতে দাও প্রতিশোধ ।
অভিভাবকদের জন্য এটি একটি সচেতনতা মুলক পোষ্ট। ২০১৭ সালে আমার লেখা উপন্যাস ‘দারবিশ’ এ আমি লিখেছিলাম, এল এস ডি নামক এক ভয়ঙ্কর নেশার কথা। যে নেশাটি মূলত জনপ্রিয় হয়ে ওঠে ৫০’ ৬০' এবং ৭০’ দশকে আমেরিকা এবং ইউরোপ জুড়ে ঘটা ‘’কাউন্টার কালচার বা এন্টি কালচার মুভমেন্টের’’ ভিতর দিয়ে। এক বিশাল সংখ্যক হতাশাগ্রস্থ তরুণ আমেরিকান যাদেরকে ‘হিপ্পি’ নামে ডাকা হত, তারা প্রচলিত সমাজ ব্যবস্থার বিরুদ্ধে বিদ্রোহ করে বসে। তার প্রভাব পড়ে শিল্প সাহিত্যে সঙ্গীতে। অবাধ যৌন স্বাধীনতা আর মাদকাসক্তিকে হিপ্পিরা ফ্যাসনে পরিণত করে ফেলে। পরবর্তীতে ১৯৭০ থেকে ৮০’ র দশকে সেই হিপ্পি কালচার বিবর্তিত হয়ে নাম নেয় ‘পাঙ্ক’ কালচার। সেই সময়ের কোল্ড ওয়ার আর ভিয়েতনাম যুদ্ধের প্রেক্ষাপটে আমেরিকার হিপ্পি কালচারের একটা খণ্ড চিত্রই আমার উপন্যাস- দারবিশ। সম্প্রতি ঢাকা ইউনিভারসিটির এল এস ডি আসক্ত এক ছাত্র ডাব বিক্রেতার দা দিয়ে নিজের গলা কেটে ফেলে। ওই অবস্থায় তাকে হাসপাতালে নিয়ে যাওয়ার চেষ্টা করলেও রিকশা থেকে সে লাফিয়ে কাটা গলা নিয়েই ছুটাছুটি করতে থাকে, পরে মারা যায় ছেলেটি ৷ বাংলাদেশের জন্য এল এস ডি অনেক দামি এবং দুষ্প্রাপ্য মাদক হলেও ভয়াবহ সংবাদ হল এটি এই দেশে চলে এসেছে। এটি কতটা ভয়াবহ তার কিছুটা আন্দাজ করার জন্য আমি আমার উপন্যাস দারবিশ থেকে কিছু অংশ তুলে দিলাম নিচে--- শান্তি আন্দোলনের সমন্বয়কারী হিসেবে একটিভিস্টদের মধ্যে এমনিতেই মেলিনি অনেক জনপ্রিয় ছিল। তাই তার বন্ধু ছড়িয়ে ছিল সারা আমেরিকা জুড়ে। আমরা প্রথমেই সানফ্রান্সিসকো থেকে পালিয়ে গেলাম নেভাডা। বন্ধুরা আমাদেরকে একটা কাঠ বহন করা লরিতে তুলে দিয়েছিল। এছাড়া কোনো উপায় ছিল না, জায়গায় জায়গায় চেকপোস্ট বসানো ছিল, লরিতে উঠার আগে মেলিনি আমাকে রাস্তার একপাশে ডেকে নিয়ে বলল- ‘জামশেদ, তুমি আমি এখন যে পরিস্থিতির ভিতর দিয়ে যাচ্ছি এর পুরো দায়টা আমার, আমাদের সম্পর্কের উর্ধ্বে উঠে আমি তোমাকে একটা অপশন দিতে চাই,’ আমি হঠাৎ ভ্যাবাচ্যাকা খেয়ে প্রশ্ন করলাম- ‘অপশন! কী অপশন?’ খুব কষ্টে মেলিনি বলল, ‘তুমি আমেরিকায় থেকে যাও, সবাই পালিয়ে গেলে আমেরিকার ভিতরে কাজ করবে কে? তাছাড়া তুমি একজন বিদেশি স্টুডেন্ট। এটা তোমার দেশ নয়, তোমার অবস্থান থেকে তুমি এখন পর্যন্ত যা করেছ সেটা অনেক আমেরিকানের পক্ষেও করা সম্ভব হয়নি। আমার সাথে সাথে তুমি কেন পলাতক জীবন বেছে নেবে? ব্যক্তির চেয়ে আদর্শ বড়। আমার জানতে হবে তুমি কেন আমার সাথে পালাচ্ছ, সেটা ব্যক্তি মেলিনিকে ভালোবেসে, নাকি আদর্শবাদের জন্য?’ কী উত্তর দেব? ওর মুখের দিকে ফ্যালফ্যাল করে তাকিয়ে থাকলাম কিছুক্ষণ। খুব অদ্ভুত মেয়ে এই মেলেনি। আবেগের চেয়ে যুক্তিটাকেই সবসময় বড় করে দেখে। আমি তার উল্টো, আমি হৃদয়ের কথা শুনি। খুব দ্রুত সিদ্ধান্ত নিতে হবে, স্টার্ট দিয়ে লরি ড্রাইভার ডাকছে। আমার সিদ্ধান্ত নেওয়ার কিছু ছিল না। আমি বললাম- 'আমার কাছে মেলিনি আর আমার বিশ্বাস আলাদা কিছু না। দুটোই এক। আমি তোমাকে ভালোবাসি, ভালোবাসি তোমার বিশ্বাস। এটা তোমার দেশ বলে আমি এই দেশটাকেও ভালোবাসি। তোমার এই দেশটাই এখন আমার দেশ। আমি জাতীরাষ্ট্রের সীমানা মানি না। তুমি আমি যে বিশ্বাস ধারণ করি তাতে সারা বিশ্বই আমাদের দেশ। আমরা আমেরিকান জনগণকে যেমন ভালোবাসি তেমনি ভালোবাসি ভিয়েতনামের মানুষকে। আজ আমেরিকা ভিয়েতনামে যে অন্যায় করছে আমরা তার বিরুদ্ধে দাঁড়িয়েছি, কাল রাশিয়া যদি কোথাও অন্যায় করে অবশ্যই আমরা তার বিরুদ্ধেও দাঁড়াব। শান্তির পক্ষে আমাদের এই যুদ্ধ- গ্লোবাল। আমি ব্যক্তিগত কোনো এম্বিশন নিয়ে এই দেশে আসিনি। আমার দেশে আমি যে শহরে থাকতাম সেখানে থাকতে আমার আর ভালো লাগছিল না বলে আমি আমেরিকাতে চলে আসি। আমি এই দেশে না আসলে কখনোই জানতে পারতাম না সীমানা, দেশ, কাল, পাত্রের উর্ধ্বে আমি এক বিশ্বের নাগরিক। যে বিশ্বে থাকবে না কোনো যুদ্ধ, থাকবে না মানুষে মানুষে কোনো বৈষম্য, তেমন এক পৃথিবীর জন্য আমিও তোমার মতো আমার জীবনকে উৎসর্গ করেছি। মেলিনি, আমি তোমাকে ছেড়ে কোথাও যাবো না।' মুগ্ধ মেলিনি খপ করে আমার হাত ধরে বলল- ‘দেন লেটস গো।’ আমাদের গন্তব্য টেক্সাস। টেক্সাসের সাথে মেক্সিকোর বর্ডার। কালির্ফোনিয়ার ভিতর দিয়ে এরিজোনা আর নিউ মেক্সিকো হয়ে গেলে পথটা সংক্ষিপ্ত হত। কিন্তু আমরা যত দ্রুত সম্ভব কালির্ফোনিয়া ছাড়তে চেয়েছিলাম। তাই আমাদের জন্য সহজ কিন্তু দীর্ঘ রুটটা বেছে নিতে হয়েছিল নিরাপত্তার জন্য। আমাদের একদল বিটনিক হিপ্পি বন্ধু অপেক্ষা করছিল নেভাডায়। ওরা জিপসিদের মতো এক স্টেট থেকে অন্য স্টেটে ঘুরে বেড়ায়। মূলত ওরাই আমাদেরকে ওদের সাথে করে নিয়ে টেক্সাসে পৌঁছে দিয়ে আসবে। নেভাডা থেকে ওদের রুটটা ছিল ইউথা তারপর কলোরাডো রাজ্যের ডেনভার হয়ে নিউ মেক্সিকো, শেষে টেক্সাস। নেভাডায় আমরা প্রায় একশ বিশ জনের সেই হিপ্পি কমিউনের সাথে মিশে গেলাম। কমিউনের লিডার ছিলো বেঞ্জামিন। বেঞ্জামিনের ভাবসাব রেড ইন্ডিয়ান গোত্রের সরদারদের মতো কিন্তু ছিল দিলখোলা। নয় মাস ভিয়েতনামে কাটিয়ে একটা পা হারিয়ে ফিরেছে দেশে। ওর এক পা কাঠের। বিশাল চুল আর দাড়ির জঙ্গলে বেঞ্জামিনের আসল চেহারাটা বোঝা মুশকিল। নেভাডার একটা পরিত্যক্ত ফ্যাক্টরিতে বেঞ্জামিনের কমিউন অস্থায়ী ক্যাম্প গেড়েছে। মেলিনি আর আমাকে দেখে সে হইহই করে উঠল। বেঞ্জামিনের সাথে সাথে কমিউনের সবাই সমস্বরে ‘পিস অ্যান্ড লাভ' বলে স্বাগত জানালো। আমাকে বুকে জড়িয়ে ধরলো বেঞ্জামিন। মাই বেবি মাই বেবি বলে দীর্ঘ সময় মেলিনিকে জড়িয়ে ধরে রাখল। সানফ্রান্সিসকো ক্রনিক্যালস পত্রিকায় বড় করে ছাপানো ছবি মেলিনিকে হিরো বানিয়ে দিয়েছে। ওরা সেই বিষয় নিয়ে কোনো কথা বলল না। কারণ ওরা জানে মেলিনি আর আমি এখানে কেন এসেছি। একশত বিশ জনের এই কমিউনকে ওরা বলে ফ্যামেলি। এখানে কারো কোনো ব্যক্তিগত বিষয় নেই। সবাই মিলে একটা দেহের মতো। একসাথে রান্না, একসাথে খাওয়া, একসাথে ঘুমানো। তিনটা ভক্সওয়াগন বাস আর তিনটা ট্রাককে মডিফাই করে জিপসি ক্যারাভেন বানানো হয়েছে। এখন নেভাডায় সামার, পড়ন্ত বিকেলে কাম্পের পাশে তাহয়ি লেকে গায়ের সমস্ত কাপর চোপড় খুলে সম্পূর্ণ উলঙ্গ হয়ে নারী পুরুষ সবাই ঝাপাঝাপি করছে। মেলিনি নিদ্বিধায় সবার সামনে উলঙ্গ হয়ে নেমে পড়ল পানিতে। আমাকে ডাকে—আমি এসবে অভ্যস্ত না। আমার সংকোচ হয়, সেটা দেখে মেলিনি হেসে কুটিকুটি। মেলিনির চাপে শেষ পর্যন্ত আমি গায়ের শার্ট খুলে ট্রাউজার পড়েই নেমে পড়ি পানিতে। লেক তাহয়ি'র নীল স্বচ্ছ পানিতে একদল মানুষ প্রকৃতির সন্তান হয়ে উঠলো । মেলিনি আমাকে জড়িয়ে ধরে চার হাত পা দিয়ে, পানিতে আমার কোলে একটা শিশুর মতো ঝুলে থাকে। প্রকৃতিতে কিছু নারী-পুরুষের উচ্ছাস আর পানির কলকল শব্দ ছাড়া সব চুপচাপ। দীর্ঘ সময় পানিতে আমরা পরস্পরকে জড়িয়ে ধরে থাকি, কোনো কথা বলি না। ঠিক সন্ধ্যা হওয়ার আগে মেলিনি আমাকে আদর করতে করতে বলে- ‘জামশেদ তোমার দেশের সব পুরুষই কি তোমার মতো?’ 'কেন মেলিনি, এই প্রশ্ন কেন?' মেলিনি আমার বুকে চুমু খেতে খেতে বলে- 'তোমার শরীরের পুরোটা জুরেই হৃদয়। আমেরিকানরা তোমার মতো ভালোবাসতে জানে না।' নেভাদার মরুভূমিতে যখন সূর্য ডুবে যাচ্ছে, ক্যাম্পের দিক থেকে একজন টিন বাজিয়ে চিৎকার করে বলছে—‘ডিনার টাইম’। সূর্য ডোবার সাথে সাথে তাপমাত্রা নামতে শুরু করেছে। রান্নার জন্য একটা বিশাল চুলা তৈরি করা হয়েছে। চুলাকে মাঝখানে রেখে জিপসি বাসগুলোকে বৃত্তের মতো করে একটা বড় উঠান বানানো হয়েছে। একটি মেয়ে গীটার বাজিয়ে অদ্ভুত সুরেলা কণ্ঠে গাইছে বিটেলস এর ‘হেয়ার কামস্ দ্যা সান’। বাকি সবাই গলা মিলায়। শুকনো কাঠ ভরে দিয়ে চুলার আগুনকে বাড়িয়ে দেওয়া হয়েছে, পটপট শব্দে কাঠ পুড়ছে। মাথার উপর নেভাডার তাঁরা ভরা আকাশ। সবার হাতে হাতে ঘুরছে জ্বলন্ত মারিজুয়ানা। নারী-পুরুষ পরস্পরের বাহুলগ্ন হয়ে ভাগ করে নিচ্ছে ভালোবাসা। আমার কোলে আর বুকে পিট ঠেকিয়ে বসে আছে মেলিনি, আমি তাকে দুই হাত দিয়ে জড়িয়ে ধরে আছি। মেলিনি মরিজুয়ানায় একটান দিয়ে সেটা তুলে দেয় আমার ঠোটে, আবার আমি টান দিয়ে নিজের আঙুলে রেখেই মেলিনির ঠোটে লাগিয়ে দেই। মেলিনি একটা লম্বা টানে তার ফুসফুস ভরে ফেলে মারিজুয়ার ধোঁয়ায়। মেয়েটি এখন গাইছে উডি গুতরির গান ‘দিজ লান্ড ইজ ইয়ার ল্যান্ড’। দূরে কোথায় নেকড়ে ডেকে উঠল। সঙ্গে সঙ্গে নেকড়ের প্রতি উত্তরে ঘেউ ঘেউ করে উঠল কয়েকটি কুকুর। হঠাৎ করে আমার কাছে বিষয়টি তাৎপর্যপূর্ণ মনে হল। আর মেয়েটিও গাইছে ‘দিজ লান্ড ইজ ইয়োর ল্যান্ড’। আমি মেলিনির কানের কাছে মুখ দিয়ে ফিসফিস করে বললাম- 'দিস লান্ড ইজ বিলংস টু রেড ইন্ডিয়ানস্, ‘দিজ ল্যান্ড ইজ নট ইয়োরস ।' একটু সময় নিলেও, খোচাটা ধরতে পারল মেলিনি, খিলখিল করে হেসে উঠল, বেশ জোড়েসোরেই হেসে উঠল, এতক্ষণ বেঞ্জামিন ব্যস্ত ছিল তার তিন গার্লফেন্ডকে নিয়ে, নেশায় চুর হয়ে আছে। মেলিনির হাসি দেখে উঠে লাঠিতে ভর দিয়ে গোত্রপতির ভাব নিয়ে শুরু করল বক্তৃতা- 'বামপন্থির বিরুদ্ধে লড়াই করতে গিয়ে আমি আমার বাম পা হারিয়েছি...' বেঞ্জামিনের কথা শেষ হওয়ার সাথে সাথে তার এক বান্ধবি বলে উঠলো, 'তাতে তো কোনো সমস্যা দেখছিনা তোমার ‘মাঝখানের পা টা’ তো ঠিকই বাম পায়ের কাজটা চালিয়ে নিচ্ছে।' একথায় সবাই হা হা করে হাসা শুরু করল। তার আরেক বান্ধবী বলল- ‘এবার ডানপন্থিদের সায়েস্তা করার জন্য তোমার মাঝখানের পা টা উৎসর্গ করা উচিৎ।' আবার হাসির রোল্ । এবার বেঞ্জামিন উদ্দিপনা নিয়ে বলল- 'আমার দুই পা বামপন্থি আর ডানপন্থির জন্য উৎসর্গ করলেও আমার মাঝখানের পা'টা তোমাদের জন্য উৎসর্গ করলাম গার্লস।' মারিজুয়ানার প্রভাবে হাসতে হাসতে সবাই শুয়ে পড়ছে। এদের রসিকতায় অশ্লিলতা থাকলেও এরা সবাই পলেটিক্যালি মোটিভেটেড। হিপ্পিদের জীবন হল রাজনৈতিক জীবন। এরা প্রচলিত রাজনীতি আর সামাজিক রীতির বিরুদ্ধে দাঁড়িয়ে সমাজ থেকে বের হয়ে এসেছে অত্যন্ত সচেতনভাবে। এই কমিউনে ডাক্তার, ইঞ্জিনিয়ার, একাউন্টেট থেকে শুরু করে ইউনিভার্সিটির প্রফেসরও আছে। যুদ্ধাংদেহি আমেরিকান প্রসাশনের বিরুদ্ধে এরা শান্তিবাদি এবং অহিংস। এদের স্লোগান ‘স্টপ ওয়ার মেক লাভ’। ভালোবাস এদের রাজনৈতিক শক্তি এবং পরিচয়। হিপ্পিদের ভালোবাসায় কোনো কিছু নিষিদ্ধ নয়, সব অবাধ। কমিউনে যার যখন যাকে ইচ্ছে পছন্দ তার সাথেই তারা দৈহিক সম্পর্ক করতে পারে। এতে তার দীর্ঘদিনের পার্টনারের মনে কোনো হিংসা বিদ্বেষ তৈরি হবে না। সামাজিক রীতির বিরুদ্ধে অবাধ আর স্বাধীন যৌনতাকে তারা বিদ্রোহ হিসেবে দেখে। আইনকে বৃদ্ধাঙ্গুলি দেখিয়ে এরা সমকামিতাকে ফ্যাশনে পরিণত করছে। হাসি থামলে বেঞ্জামিন আমার আর মেলিনির দিকে লক্ষ্য করে বলল, 'আজ রাতে আমাদের সম্মানিত মেহমানের জন্য একটা ট্রিপের ব্যবস্থা করেছি।' এটা শুনে গোলগোল চোখে মেলিনি আমার দিকে তাকালো। ‘ট্রিপ’ মানে এলএসডি, যাকে বলে নেশার রাজা। মেলিনি আগে বেশ কয়েকবার ট্রিপ মেরেছে কিন্তু আমি কখনও এলএসডি নেই নি। উৎসাহ নিয়ে মেলিনি বলে- ‘হবে নাকি জামশেদ?’ ‘তুমি কি চাও?’ ‘আমি চাই জীবনে একবার হলেও তোমার এলএসডির অভিজ্ঞতা হোক। এবং সেই ট্রিপটা আজ হলেই ভালো।’ ‘ওয়েল, চল, নেভাডার এই রাতকে আমরা স্মরণীয় করে রাখি।’ আমার সমর্থন পাওয়ার সাথে সাথেই মেলিনি বেঞ্জামিনকে চোখ মারে। আর বেঞ্জামিনের ইশারায় তার তিন গালফ্রেন্ড সচল হয়ে উঠল। তারা একটি সার্কেল করে তার মাঝখানে কয়েকটি মোমবাতি জ্বালায়। আমি মেলিনি আর বেঞ্জামিনসহ বাকি দশজন সার্কেল করে বসলাম। আমি আগে কখনও এলএসডি না নিলেও বহুজনের পাশে বসে তাদের নেয়া দেখেছি। অনেকক্ষণ পর রোদেলা কথা বলে ওঠে। 'তারমানে, স্যার, আপনি বলতে চাচ্ছেন বিট আর হিপ্পিদের সাথে থেকে সেই জীবনধারায় বিশ্বাস রেখেও আপনি ড্রাগে আসক্ত হননি?' ‘ড্রাগ বিষয়টা আসলে কোনকালেই আমাকে টানে নি। মারিজুয়ানা ছাড়া অন্যকোনো নেশা আমি করিনি বললেই চলে।' 'তা হলে এলএসডি, সেটাই প্রথম আর সেটাই শেষ, নাকি সেদিন থেকেই শুরু?' 'নেশা হিসেবে এলএসডি ভেরি ডেঞ্জারাস, এটার এ্যাফেক্ট আমি জানি এবং দেখেছি। এটার ক্যামিকেল তোমার ব্রেনে সরাসরি কাজ করবে। এমন হ্যেলুসিনেশন তৈরি করবে যে তুমি নিজেকে চিনতে পারবে না। তোমার মনে হতে পারে তুমি একটা মাছ, ডাঙ্গায় তোমার অনেক কষ্ট হচ্ছে। তোমার ইচ্ছে করবে পানিতে ঝাঁপিয়ে পড়তে। অথচ তুমি সাঁতার জানো না। ওটা নেওয়ার পর তোমার নিজেকে পাখির মতো মনে হবে, ইচ্ছে করবে উড়তে অথচ তখন তুমি বসে আছো কোনো দশ তলা ছাদের উপর অথবা কোনো পাহারের উপর, ওটা নিলে কারও যদি ব্যাড ট্রিপ হয়, সেটা তার ভিতরের এমন কোনো যন্ত্রণাকে উসকে দিতে পারে যা থেকে বাঁচার জন্য সে আত্মহত্যা করতে পারে।' ছোট ছোট কয়েনের মতো একটা করে পাতলা কাগজ বেঞ্জামিন নিজে সবার হাতে হাতে দিয়ে গেল। এই কাগজটা জিহ্বার নিচে রাখতে হবে। এবার বেঞ্জামিন বলল- 'আমাদের ট্রিপ শুরু করার আগে আমরা প্রার্থনা করবো যেন আমাদের ট্রিপটা শুভ হয়। সুতরাং আমরা প্রার্থনা করব আমেরিকার জন্য, আমেরিকা ভালো থাকলে আমরাও ভালো থাকবো। ষ্টেফি’- ‘বল বেঞ্জামিন।’ ‘গাও, ‘গড ব্লেস আমেরিকা’ যে মেয়েটি এতক্ষণ গীটার বাজিয়ে গান গাইছিলো তার নাম ষ্টেফি, সে আরভিং বেরলিনের লেখা দেশপ্রেমের গান ‘গড ব্লেস আমেরিকা’ গাওয়া শুরু করল এবং আমরা তার সাথে সাথে গলা মিলিয়ে প্রার্থনার সুরে ‘গড ব্লেস আমেরিকা’ বলতে বলতে জিহ্বার নিচে এলএসডি ঢুকিয়ে দিলাম। মেলিনির ট্রিপটা ভালো হলেও আমার ট্রিপটা ভয়াবহ বাজে হয়েছে। আমি দেখলাম আমি একটা হাইওয়ের মাঝখানে দাঁড়িয়ে আছি কিন্তু আমার পা নাড়াতে পারছি না। পা টা কেউ যেন রাস্তার সঙ্গে চেপে ধরে রেখেছে। উল্টো দিক থেকে এগিয়ে আসছে একটা বিশাল দানবাকৃতির মাল বোঝাই লরি। আমি বাঁচার জন্য প্রাণপণে চেষ্টা করছি। চিৎকার করছি কিন্তু পারছি না। লরিটা এসে আমাকে পিষে দিয়ে চলে গেল। রাস্তার বেটুমিনের সাথে আমার রক্ত মাংস এমনভাবে লেগে আছে যেমন ব্রেডের উপরে নাইফ দিয়ে মাখন লাগানো হয়। আমি দেখতে পাচ্ছি কিছুক্ষন পর একজন লোক এসে একটা বেলচা দিয়ে কাচিয়ে কাচিয়ে আমার সেই রক্তমাংস রাস্তার উপর থেকে তুলে বডি ব্যাগের মধ্যে রাখছে। পাথুরে রাস্তার সাথে বেলচার ঘষা লাগার যন্ত্রণা আমি টের পাচ্ছিলাম আমার রক্তমাংসের ভিতরে, আহা কি যে যন্ত্রণা অথচ কেউ আমার কথা শুনতে পাচ্ছে না। আমার উপর থেকে এলএসডির প্রভাব কাটতে দুই দিন লেগেছিল। আমার মৃত্যুর সেই অভিজ্ঞতা এতটাই বাস্তব ছিল, এতটাই ছিল যে এরপর আমার কোনো গোরস্থানে যেতে ভয় লাগতো, মনে হতো এই বুঝি আমি আমার নাম ফলক লেখা কোনো কবর দেখতে পাবো। আমার ব্যাড ট্রিপের কারণে আমাদের যাত্রা দুইদিন পিছিয়ে গিয়েছিল। আমি বেঞ্জামিনকে বললাম- ‘কমরেড তুমি গড ব্লেস আমেরিকা বলে দোয়া করলে আর আমার ব্যাড ট্রিপ হল, ঘটনা কি বেঞ্জামিন?' সিরিয়াসনেস নিয়ে বলল, 'ওহ্ তুমি বুঝতে পারনি,আমেরিকা এখন কন্ট্রোল করছে শয়তানেরা। কিন্তু আমরা প্রার্থনা করলাম গডের কাছে। এই কন্ট্রোলের ক্ষমতা শয়তানকে গড দিয়েছেন। গড ব্লেস আমেরিকা বলার সময় গড অথবা আমেরিকা দুইটার যেকোনো একটাতে হয়তো তোমার বিশ্বাস কম ছিল। শয়তান সেই সুযোগে তোমার ট্রিপ গাইড করেছে। এক্সট্রিম না হলে তুমি বিশ্বাসের সুবিধা ভোগ করতে পারবে না। হয় গড না হয় হয় শয়তান, তোমাকে যেকোনো একটা বিশ্বাসের উপর দৃঢ় থাকতে হবে। একটু শয়তানে একটু গডে বিশ্বাসী থাকলে প্রার্থনা করবে গুড ট্রিপের হয়ে যাবে ব্যাড ট্রিপ। এই কমিউন গডে বিশ্বাসী। শয়তানের কাছে প্রার্থনা করে এমন কিছু কমিউনকে আমি চিনি, তুমি চাইলে আমি সেসব কমিউনে তোমার থাকার ব্যবস্থা করে দিতে পারি।' আমি বললাম, 'না বেঞ্জামিন, আমি শয়তানের প্রতি বিশ্বাসের ক্ষেত্রে বস্তুবাদী, আর গডের প্রতি বিশ্বাসের ক্ষেত্রে ভাববাদী।'
এই বর্ষায় প্রচুর গাছ লাগান, গাছের যত্ন নেন, গাছ কে কষ্ট দিবেন না। গাছের গায়ে কাটা মেরে বিভিন্ন বিজ্ঞাপন ঝুলাবেন না। এমন কি কাঁটা মেরে জিকিরও ঝুলাবেন না। গাছে পেরেক মারলে গাছ ব্যাথা পায়, গাছকে ব্যাথা দিয়ে কি ভাবে সোয়াবের আশা করেন । কাঁটা মেরে জিকির ঝোলানটা ইবাদত না, বরং পাপ। গাছ লাগানো আর গাছের যত্ন করাটা ইবাদত। ।সোয়াবের আশায় গাছে কাঁটা মেরে জিকির ঝুলিয়ে রাখার চেয়েও বেশি সোয়াবের কাজ হবে গাছের প্রতি মমতা সৃষ্টি হলে । আল্লাহর সৃষ্টি জগতের প্রতি দয়া করলে আল্লাহ্ আপনাকে বেশি দয়া করবেন। মানুষ ছাড়া আল্লাহর প্রতিটি সৃষ্টি অনবরত আল্লাহর জিকির করছে। তাই গাছে কাঁটা মেরে জিকির না ঝুলিয়ে গাছের যত্ন করে তার জিকিরের অংশীদার হন। তাতে লাভ বেশি। একটা গাছ আপনার জন্য সাদকায়ে জারিয়া। আপনি থাকবেন না, কিন্তু আপনার লাগানো গাছটা থাকবে, সেই গাছের ছায়ায় ক্লান্ত পথিক দুডণ্ড জুরিয়ে নেবে, আপনি সোয়াব পাবেন। গাছের ফুল থেকে মৌমাছি মধু খাবে, আপনি সোয়াব পাবেন। একটা গাছ একটা ইকো সিস্টেম, সেখানে ছত্রাক ব্যাকটেরিয়া পিঁপড়া সহ কত জানা অজানা পোকামাকড় গিরগিটি টিকটিকির আবাস হয়ে ওঠে, তাদের সবার অগণিত কল্যাণের সোয়াব আপনার নামে নিশ্চিত লেখা হবে। বহুদুর উড়ে এসে যে পাখি আপনার লাগানো গাছের ডালে এসে বিশ্রাম নেবে, তার সেই বিশ্রামের বিনিময় আপনি পাবেন। আপনার লাগানো গাছের ফল খেয়ে সে পাখি তার পেটে করে নিয়ে যাবে বীজ, সেই বীজে বহুদুরে কোথাও আবার চারা গজাবে, এভাবে আপনার অজান্তেই আপনার নেক নিয়ত আর ভালো কাজের বিস্তৃতি ঘটতে থাকবে। পাতা ঝরার দিনে আপনার লাগানো গাছের শুকনা পাতা দিয়ে যে দরিদ্র মানুষটি ভাত রান্না করছে, সেই কল্যাণ থেকে আপনার দয়াময় আল্লাহ্‌ আপনাকে কি বঞ্চিত করবেন!!! আপনার লাগানো গাছ থেকে যে অক্সিজেন উৎপাদন হবে সে অক্সিজেনে কত হাজার হাজার মানুষের ফুস্ফুস ভরে উঠবে !! চিন্তা করতে পারেন কি পরিমাণ সোয়াবের অংশীদার আপনি হবেন ।গাছ লাগানো কেন্দ্রিক সোয়াবের এমন অসংখ্য মাধ্যম আছে যা লিখে শেষ করা যাবে না। গাছ লাগানো আমাদের জন্য ইবাদত, এর কল্যাণ সকল প্রাণী, সকল ধর্ম বর্ণের মানুষের জন্য সমান। এই বর্ষায় প্রচুর গাছ লাগান, নিজের জায়গা নাই তো কি হয়েছে, রাস্তার আইল্যান্ডের মধ্যে গিয়ে লাগান। আমি আগেও বলেছি, এখনো বলছি- ঢাকার সড়ক আইল্যান্ড হতে পারে ঢাকার জন্য বিশাল অক্সিজেন ফ্যাক্টরি । যার গাছ লাগানর মত জায়গা আছে তাকে গাছ উপহার দিন, সে গাছ লাগালেও আপনি একই সোয়াব পাবেন। গাছের প্রতি দয়া দেখান, আল্লাহ্‌ আপনার প্রতি আরও বেশি দয়ালু হবেন, তিনি তখন এসি ছাড়াই আপনার ঘরকে শীতল করে দেবেন। গাছের প্রতি নিষ্ঠুরতা দেখানোর ফল নিশ্চয় এই কয়দিনের গরমে টের পেয়েছেন।
''এমন একটা বই ঘরে রাখতে হয়। আমার ছেলেমেয়ের বড় হওয়ার সময়টায় হাতে দিতে পারি যেন। এর মধ্যে ওদের বাবা এক বসায় পড়ে মুগ্ধ হয়ে গেছেন।'' কিছু কিছু রিভিউ লেখকের জন্য অনুপ্রেরণার কারন হয়ে ওঠে, এটা তেমন একটা রিভিউ। ধন্যবাদ প্রিয় পাঠক।
পেইন্টার, সিঙ্গার এন্ড রাইটার । ৯৭ সালে, চারুকলার আর্ট গ্যালারিতে সুমনা হকের আঁকা একক চিত্র প্রদর্শনীতে । আজ প্রথম ছবিটা পেলাম। সুমনা হক, বাচ্চু ভাই আর আমি।
আজ আমার কণ্ঠে আবৃত্তি রেকর্ড করা হল, ইনশাআল্লাহ আগামিকাল আমার ইউটিউব চ্যানেলে প্রকাশ পাবে ''ফাদি আবু সালাহ'' কবিতাটি ।
সময় টিভি 'ফাদি আবু সালাহ' কবিতাটি দিয়ে বানানো এই প্রমোটি ফিলার হিসেবে তাদের অনুষ্ঠানের ফাঁকে ফাঁকে চালাচ্ছে। 
জ্বালা ধরা চোখ ট্রিগারে আঙ্গুল সীমান্তে সতর্ক যোদ্ধা কবরের বুনোঝোপ নিশ্চুপ বিউগলে সকরুণ শ্রদ্ধা। বারুদের গন্ধে ভেসে উঠে প্রিয়ার পরশের লজ্জা নিমেষে যোদ্ধার ক্লান্তি বাঙ্কার হল ফুল শয্যা । জং ধরা হেলমেটে শ্যাওলা যোদ্ধার সারা মুখে ধ্বংস পাতাহীন বৃক্ষের মগডাল দুঃসহ বেদনার অংশ। পতাকার আঁচলে হাত বাড়ালে ধরা দেয় পোড়া হাড়-মজ্জা নিমেষে যোদ্ধার ক্লান্তি বাঙ্কার হল ফুল শয্যা। নির্জন আঁধারের দেয়ালে রাইফেল ধরা হাত শক্ত ঝরে পরা শিশিরের শব্দে কেঁদে উঠে যোদ্ধার রক্ত। তারপর থেমে গেছে যুদ্ধ কেউ রাখেনি যোদ্ধার খবর রাগ ক্ষোভ বিষাদের ব্যাংকার হয়ে গেছে যোদ্ধার কবর। 'বাঙ্কার’ গীতিকবিতা : লতিফুল ইসলাম শিবলী ব্যান্ড : LRB অ্যালবামঃ স্বপ্ন এই চ্যানেলে আমার লেখা সব গানগুলো আর্কাইভ করে রাখা হচ্ছে- সাবস্ক্রাইব মাই চ্যানেল।
ফাদি আবু সালাহ লতিফুল ইসলাম শিবলী তোমাকে দেখার আগে জানা ছিল না- মানুষের পা কেড়ে নিলে তার পিঠে গজায় ডানা, আর হাঁটতে বাধা দিলে মানুষ শিখে যায় উড়তে। ওরা শুরু করেছিল তোমার পায়ের নিচের মাটি থেকে, তাই প্রথমে ওরা কেড়ে নিয়েছে তোমার জমিন। দেশ নামের যে এক চিলতে জেলখানায় তুমি থাকতে সে জমিন শত শত শহীদের ভিড়ে কবেই হয়ে গেছে মর্ত্যের জান্নাত। এরপর ওরা কেড়ে নিয়েছে তোমার শৈশব, অথচ তুমি কখনোই শিশু ছিলে না, তুমি ছিলে সেই জান্নাতের সবুজ আবাবিল। আব্রাহার হস্তি বাহিনীর উপর কঙ্কর ছুড়ে যেভাবে তছনছ করে দিয়েছিল, আজ তাবৎ পৃথিবী জানে তুমিই সেই আবাবিল, একই কায়দায় ছুড়ে মারো কঙ্কর আব্রাহাম ব্যাটেল ট্যাঙ্কের দিকে। তোমাকে তো ছেড়ে দেয়া যায় না- এরপর ওরা কেড়ে নিলো তোমার তারুন্য, তোমাকে জেলে পুরে ওরা ভেবেছিলো শুকনা পাতার নিচে ওরা লুকিয়ে রাখবে আগুন। আটলান্টিকের এপার ওপার হয়ে সে আগুন ছড়িয়ে পরেছে সাতটি সাগর মহাসাগরের কুলে উপকুলে... আর তোমার দৃপ্ত পদভারে যখন কেঁপে কেঁপে উঠতে শুরু করেছে জেরুজালেমের প্রাচীন দেয়াল ঠিক তখনি ওরা কেড়ে নিয়েছে তোমার অনিন্দ্য সুন্দর পা জোড়া। সাধ্য আছে কার কি ভাবে থামাবে ওরা তোমার চার চাকার হুইল চেয়ার, ওরা জানত হুইল চেয়ারে বসেও বৃদ্ধ ইমাম শেখ ইয়াসিন ছিলেন কতটা অপ্রতিরোধ্য, সেই বৃদ্ধকে হত্যা করতে যারা হেলিকপ্টার গানশিপ থেকে মিজাইল ছুড়তে পারে, তারা তোমার এই উদ্ধত যৌবনের কাছে কেমন অসহায় কাপুরুষ। ওরা জেনে গেছে তোমার প্রানশক্তির উৎস, ওরা জেনে গেছে এই ফিলিস্তিনের মাটিতেই ডেভিডের ছোড়া ঢিলের আঘাতে কি ভাবে পরাজিত হয়েছে জালিম গোলিয়াথ- হে ফাদি আবু সালাহ হে পাথর ছোড়া আবাবিল- তাই আজ ওরা কেড়ে নিলো তোমার জীবন। আহা জান্নাতের সবুজ পাখি তোমাকে দেখার আগে জানা ছিলোনা পা’হীন মানুষের পিঠে গজায় এমন উড়াল ডানা। আমরা জানি তুমি ফিরে আসবে বলেই দিয়েছ এই উজার উড়াল, আমরা প্রতীক্ষায় আছি, ঝাঁকে ঝাঁকে ফিরে আসো. আবাবিল ঝাঁকে ঝাঁকে......... ১৫-০৫-২০১৮ পান্থপথ
'ফাদি আবু সালাহ'- গণ মানুষের কবিতা - ৬ ''এর আগে কবিতা পড়ে কখনো এতটা কাঁদিনি...''
'ফাদি আবু সালাহ'- গণ মানুষের কবিতা - ৫ অনেক অনেক আদর আর ভালোবাসা আদিবা সোনা।
একটি সংগ্রামী জীবন একটি আস্ত কবিতা। ‘’ফাদি আবু সালাহ’’ সেই জীবন আর সেই কবিতা যা এখন গনমানুষের কবিতা। শত শত আবৃতির লিঙ্কে ভরে উঠেছে আমার ইনবক্স। যে মানুষ কোনদিন কবিতা পছন্দই করত না সেও আবেগে আবৃতি করে ফেলেছে। এই সব প্রচেষ্টা আমার হৃদয় কে সিক্ত করেছে। আমি আজ সারাদিন তাদের সেই সব কবিতা থেকে কিছু কিছু শেয়ার করতে থাকব। দয়া করে তাদের আবেগ আর ভালবাসাটুকুই গ্রহণ করবেন, ভুলভ্রান্তি ধরার চেষ্টা করবেন না, প্লিজ।
‘ফাদি আবু সালাহ’ শহীদ হন ১৪ই মে সোমবার ২০১৮ সালে । এই খবর সারা দুনিয়া ছড়িয়ে পড়ে ১৫মে তে। খবরটা ১৫ই মে তে আমার চোখে পড়ে। দুই পা হারা হুইল চেয়ারে বসা সেই যুবকেও ইসরাইলি স্নাইপারের সহ্য হয় নি। তাকে হত্যা করা হল। তীব্র মনঃযাতনা আর অসহায় এক আক্রোসে সেই দিনই সঙ্গে সঙ্গে লিখে ফেললাম কবিতাটা । কবিতাটা আমার ফেসবুক ওয়াল থেকে (১৬ই মে ২০১৮) ছোটভাই কবি শিমুল সালাহ্উদ্দিনের মাধ্যমে বিডি নিউজ২৪ ডট কমের সাহিত্য পাতা ‘আর্টস’ এর সম্পাদক রাজু আলাউদ্দিন ভাইয়ের চোখে পড়ে, তিনি আমাকে কবিতার নামটা বদলে দিতে বল্লেন, আমি রাজি হইনি। তিনি কবির ইচ্ছের প্রতি সন্মান জানিয়ে সেভাবেই ছাপলেন, সেই কবিতার নাম-‘ফাদি আবু সালাহ’ । সেদিন কবিতাটা খুব বেশি আলোড়ন না তুল্লেও, চলমান ফিলিস্তিন ইস্যুর কারনে আর এই ভাইরালের যুগে কবিতাটা ইতিহাস হয়ে গেল। যাই হোক যে কারনে এত কথা বলা- ইদের নামজ পড়ে ঘুমিয়ে গিয়েছিলাম। ঘুম ভাঙ্গতেই দেখি ফোনে প্রচুর মিস কল, আর অগণিত নোটিফিকেশনে গালি আর গালি। রোকসানা ইয়াসমিন রোকেয়া নামের এক মহিলা https://www.facebook.com/profile.php?id=100048784400153 সে ২০২০ সালের একটা স্ট্যাটাস শেয়ার করে দাবি করছে লিখাটা নাকি তার, সে নাকি এটা ২০১৮ সালে লিখেছে। এই দাবির পক্ষে কোন প্রমান না দিয়েই অভিযোগ করেছে- আমি নাকি সেটা চুরি করেছি। । এবং সে এটা বিভিন্ন জায়গায় শেয়ার করা শুরু করেছে। সেটা দেখেই ''বীর বাঙ্গালী'' উত্তেজিত হয়ে কোন কিছু না ভেবেই শুরু করলো আমাকে চোর বলে গালি দেয়া। লে হালুয়া, এখন আমার নিজেকে প্রমান করা লাগবে। যাই হোক আমার সেই কবিতার ১৬ই মে ২০১৮ র স্ট্যাটাসটা আর আর্টস এর লিঙ্ক টা (কমেন্টে আছে) শেয়ার করার পর বীর বাঙ্গালী শান্ত হয়েছে। ধরা খেয়ে মহিলা নিজের আইডি ডিএকটিভেট করে পালিয়েছে। আমি এসবে অভ্যস্থ, আমার গান কবিতা অন্যরা নিজের নামে চালানোর বহু কেস দেখে দেখে আমি বেড়ে উঠেছি। মজার ব্যাপার হল আমার ভক্তরা এসব বিশ্বাস করে নি। কিন্তু আজ এই ইদের দিনে যেটা ঘটলো সেটা হজম করতে আমার এখনো কষ্ট হচ্ছে। জীবনে একসাথে এত গালি আমি কখনো খাই নি। সবার প্রতি অনুরোধ, নেটের দুনিয়ার সন্দেহজনক কোন কিছু দেখেই কাউকে গালাগালি দেয়া শুরু করবেন না। যারা আমাকে গালি দিয়েছেন তাদের সবাইকে ক্ষমা করে দিলাম। আলহামদুলিল্লাহ, নিশ্চয় এই অপমানটুকুর বিনিময় আল্লাহ্‌ আমাকে দিবেন।
পাথর ছোড়া শিশুর সাথে লড়ে যখন ট্যাঙ্ক বোমা বৃষ্টিতে ভিজে যাচ্ছে গাজা ওয়েস্টব্যাঙ্ক যখন রক্তে আরও হচ্ছে নোনা ভুমধ্যসাগরের জল তখন জাতিসংঘে দিচ্ছে ভাষণ মিথ্যেবাদীর দল.......... আমাদের এবারের ঈদ ফিলিস্তিনের জন্য উৎসর্গিত ।
গতকাল পোষ্ট করা আমার লেখা ‘’ফাদি আবু সালাহ’’ কবিতাটির প্রতি সবার এই অভূতপূর্ব ভালোবাসা আমাকে আপ্লূত করেছে। আবারও বিশ্বাস করতে শুরু করেছি- গনমানুষ কবিতা পড়ে। উচ্চারণে কিছু ভুলভ্রান্তি থাকলেও এই আবৃত্তিকারকের কণ্ঠে আবেগ আর ভালোবাসার বিন্দুমাত্র ও কমতি নেই, যা স্পর্শ করে………
ফাদি আবু সালাহ লতিফুল ইসলাম শিবলী তোমাকে দেখার আগে জানা ছিল না- মানুষের পা কেড়ে নিলে তার পিঠে গজায় ডানা, আর হাঁটতে বাধা দিলে মানুষ শিখে যায় উড়তে। ওরা শুরু করেছিল তোমার পায়ের নিচের মাটি থেকে, তাই প্রথমে ওরা কেড়ে নিয়েছে তোমার জমিন। দেশ নামের যে এক চিলতে জেলখানায় তুমি থাকতে সে জমিন শত শত শহীদের ভিড়ে কবেই হয়ে গেছে মর্ত্যের জান্নাত। এরপর ওরা কেড়ে নিয়েছে তোমার শৈশব, অথচ তুমি কখনোই শিশু ছিলে না, তুমি ছিলে সেই জান্নাতের সবুজ আবাবিল। আব্রাহার হস্তি বাহিনীর উপর কঙ্কর ছুড়ে যেভাবে তছনছ করে দিয়েছিল, আজ তাবৎ পৃথিবী জানে তুমিই সেই আবাবিল, একই কায়দায় ছুড়ে মারো কঙ্কর আব্রাহাম ব্যাটেল ট্যাঙ্কের দিকে। তোমাকে তো ছেড়ে দেয়া যায় না- এরপর ওরা কেড়ে নিলো তোমার তারুণ্য, তোমাকে জেলে পুরে ওরা ভেবেছিলো শুকনা পাতার নিচে ওরা লুকিয়ে রাখবে আগুন। আটলান্টিকের এপার ওপার হয়ে সে আগুন ছড়িয়ে পরেছে সাতটি সাগর মহাসাগরের কুলে উপকুলে… আর তোমার দৃপ্ত পদভারে যখন কেঁপে কেঁপে উঠতে শুরু করেছে জেরুজালেমের প্রাচীন দেয়াল ঠিক তখনি ওরা কেড়ে নিয়েছে তোমার অনিন্দ্য সুন্দর পা জোড়া। সাধ্য আছে কার কি ভাবে থামাবে ওরা তোমার চার চাকার হুইল চেয়ার, ওরা জানত হুইল চেয়ারে বসেও বৃদ্ধ ইমাম শেখ ইয়াসিন ছিলেন কতটা অপ্রতিরোধ্য, সেই বৃদ্ধকে হত্যা করতে যারা হেলিকপ্টার গানশিপ থেকে মিজাইল ছুড়তে পারে, তারা তোমার এই উদ্ধত যৌবনের কাছে কেমন অসহায় কাপুরুষ। ওরা জেনে গেছে তোমার প্রাণশক্তির উৎস, ওরা জেনে গেছে এই ফিলিস্তিনের মাটিতেই ডেভিডের ছোড়া ঢিলের আঘাতে কি ভাবে পরাজিত হয়েছে জালিম গোলিয়াথ– হে ফাদি আবু সালাহ্ হে পাথর ছোড়া আবাবিল- তাই আজ ওরা কেড়ে নিলো তোমার জীবন। আহা, জান্নাতের সবুজ পাখি তোমাকে দেখার আগে জানা ছিলো না পা’হীন মানুষের পিঠে গজায় এমন উড়াল ডানা। আমরা জানি তুমি ফিরে আসবে বলেই দিয়েছ এই উজাড় উড়াল, আমরা প্রতীক্ষায় আছি, ঝাঁকে ঝাঁকে ফিরে আসো. আবাবিল ঝাঁকে ঝাঁকে…
নাস্তিক এবং আস্তিকের বুদ্ধিবৃত্তিক লড়াইয়ে আরও বেশি উজ্জল হয়ে উঠবে যে বস্তু তার নাম - সত্য। লাউড এন্ড ক্লিয়ার।
আমরা ৬ভাই, ১৯৯২ সালের দিকে তোলা। ৬ভাইয়ের একসাথে তোলা এটাই প্রথম ছবি। সামনে ডান থেকে বড় ভাই ( ডাঃ ফকরুল ইসলাম বেলাল ভাই), মেজ ভাই(আমিনুল ইসলাম) আর সেজ ভাই (মনিরুল ইসলাম মনু ভাই), পেছনে দাঁড়ানো বাম থেকে ছোট ভাই( ড. সিরাজুল ইসলাম খোকন) আমি(৫ম) এবং ডাঃ সাইফুল ইসলাম সেলিম ভাই(৪র্থ)।
কেউ মানুক বা না মানুক এই মুহূর্তে বাংলাদেশের সব চেয়ে জনপ্রিয় লেখকের নাম আরিফ আজাদ। আরিফ আজাদ একটা অভূতপূর্ব কাণ্ড ঘটিয়ে ফেলেছে, সেটা হল, তৃনমূল এবং সাধারন পাঠক পর্যায়- অন্ধ বিশ্বাস থেকে ধর্ম কে যুক্তিপূর্ণ বিশ্বাসে নিয়ে এনেছে। আরিফের রচনার ভুল ভ্রান্তি নিয়ে কথা বলা যেতে পারে, তার চিন্তার গভীরতা নিয়েও প্রশ্ন করা যেতে পারে, কিন্তু তাকে বাতিল করে দেয়া সম্ভব না। এই সময়ের বিশ্বাসী মুসলিম তরুণদের মধ্যে আরিফ আজাদ চিন্তার বিপ্লব ঘটিয়েছে। অন্ধ অনুসরন অনুকরণের বিপরীতে তার চরিত্রগুলোর মত প্রশ্ন করতে এবং উত্তর দিতে শিখিয়েছে। যেটা অন্যরা কেউ করে নি। আরিফ তার ‘সাজিদ’ চরিত্রের বিভিন্ন কথোপকথনের মধ্য দিয়ে তার নাস্তিক বন্ধুর অবিশ্বাসকে বিজ্ঞানসম্মত নানা যুক্তিতর্কের মাধ্যমে খণ্ডন করেছে। সেটা এমন সহজ আর সাধারন ভাষায় সে করেছে যে সাধারণ পাঠকদের সেটা বুঝতে মোটেও বেগ পেতে হয় নি। অনেক অন্ধ বিশ্বাসীদের বিশ্বাসের আমুল পরিবর্তন ঘটেছে আরিফের বই পড়ে। আরিফ কে বাতিল করতে হলে তার যুক্তিকে মিথ্যে প্রমান করে আর একটা বই লিখতে হবে। শুধু শুধু হিংসা আর মনঃযাতনা থেকে তাকে বাতিল করা সম্ভব না। এটাই বুদ্ধিবৃত্তিক সৃজনশীলতা চর্চার সহি তরিকা । যারা অভিজিৎ কে হত্যা করেছে আর যারা আরিফ আজাদের লেখক স্বত্বা কে হত্যা করতে চায় তারা সব একই গোয়ালের গরু। যে কোন মুল্যে মত প্রকাশের স্বাধীনতা থাকতে হবে। বাদ বিবাদ যা কিছু হবে সব হতে হবে বুদ্ধিবৃত্তিক। নাস্তিক আস্তিকের বুদ্ধিবৃত্তিক লড়াইয়ে আরও বেশি উজ্জল হয়ে উঠবে যে বস্তু তার নাম- সত্য। বই বিপণনের ক্ষেত্রে এদেশে রকমারি আর একটা বিপ্লবের নাম। এদেশে প্রকাশনা শিল্পকে বাঁচিয়ে রেখেছে অন লাইন বুক শপ গুলো, যাদের অন্যতম – রকমারি। এখন তাদের দোষ হল কেন তাদের কাছে থেকে মানুষ ইসলামি বই বেশি বেশি কেনে। কেন আরিফ আজাদের মত ইসলামী বই লেখকরা বেস্টসেলার হবে!! এটাই রকমারির দোষ । ওহ ! আর একটা দোষ আছে, রকমারির মালিক সোহাগের দাড়ি আছে সে সব সময় মাথায় টুপি পড়ে থাকে। তাকে দেখতে হুজুরদের মত লাগে ব্লা ব্লা ব্লা। এসব হচ্ছে এদেশের তথাকথিত কিছু ‘’ঘৃণাপূর্ণ অন্তরের অধিকারী’’ লেখক আর তাদের মুরিদদের হাস্যকর যুক্তি। কেউ কেউ আরও বলতে চায়, সোহাগ আর আরিফ আজাদ একই ব্যক্তি। এত জনপ্রিয়তা নিয়ে কেন আরিফ নিজেকে লুকিয়ে রাখে। তা হলে এটা নিশ্চয় সোহাগ হবে। যারা এমন অবান্তর চিন্তা করে তাদের উপকারার্থে বলছি- আমি ব্যক্তিগতভাবে সোহাগ আর আরিফ আজাদ দুই জনকেই চিনি, তারা কোন ভাবেই একজন ‘’সোহাগ’’ না। এসব বাতুলতা বাদ দিয়ে তাদের উচিৎ হবে লেখায় মনোযোগ দেয়া, রকমারির বেস্টসেলার লিস্টে নাম লেখাতে হলে আরিফ কে ভুল প্রমান করে বই লেখার কাজে মনোযোগ দিতে হবে। তেমন বই হলে- কথা দিচ্ছি সবার আগে রকমারিতে আমিই অর্ডার দিবো। নাস্তিকদের বই পড়ে আমার অনেক উপকার হয়েছে। তাদের বই যত বেশি পড়েছি আল্লাহ্‌র প্রতি বিশ্বাস আমার তত গভীর হয়েছে।
বাড়ি ফেরা মানুষদের নিয়ে কটাক্ষ করবেন না। বাড়িতে মা বাবা সন্তান আর প্রিয়জন রেখে যারা এই নিষ্ঠুর শহরে পড়ে থাকে শুধু তারাই জানে বাড়ি ফিরতে কেমন লাগে। আপনি হতভাগা, আপনার এমন কোন ফেরার জায়গা নেই, জীবন হাতে নিয়ে হলেও যেখানে আপনি ফিরতে পারেন।
বাড়ির পাশের বার্মায় শুরু হয়েছে গৃহযুদ্ধ। বার্মার শহুরে তরুণ যুবারা দলে দলে পালিয়ে যাচ্ছে জঙ্গলে, সেখানে গিয়ে তারা মিলিত হচ্ছে কারেন, চিন, কাচিন আর আরাকান আর্মি সহ দীর্ঘদিন ধরে লড়াইরত বিভিন্ন জাতীগত বিদ্রোহিদের সঙ্গে। বাড়ির পাশে জ্বলে উঠা এমন দাবানলের ব্যপারে আমরা এখনো অনেক নির্লিপ্ত আছি বলেই মনে হচ্ছে। মুলত রোহিঙ্গা ইস্যু ছাড়া আমরা বার্মার আভ্যন্তরীণ জটিল রাজনীতির বিষয়ে খুব কম জানি। এমনকি আমরা অনেকে ভালমত এটাও জানি না যে কেন রোহিঙ্গা মুসলিমদেরকে এভাবে বার্মা থেকে সমুলে উৎখাত করা হয়েছে। বার্মার এই চলমান ঘটনাপ্রবাহের সাথে আমার নতুন উপন্যাস ‘ফ্রন্টলাইন’ অত্যন্ত প্রাসঙ্গিক। কল্পনা করুন বার্মার জান্তার বিরুদ্ধে রোহিঙ্গা তরুণ যুবারাও যদি দলে দলে যোগ দেয় তা হলে ঘটনা কোন দিকে গড়াতে পারে!! বার্মা নিয়ে চীন, আমেরিকা, ভারত তিন পক্ষের স্বার্থের খেলায় বাংলাদেশের পক্ষ ঠিক কোনটা সেটা বুঝা এক গোলকধাঁধা। রোহিঙ্গা প্রশ্নে আমাদের ‘’বন্ধু’’ ভারতও বার্মার পক্ষে । অথচ আমাদের কাঁধে এক বিশাল সমস্যা তুলে দিয়ে রেখেছে বার্মা। আমি আমার উপন্যাস ফ্রন্টলাইনে এমন এক বাংলাদেশকে কল্পনা করেছি যেখানে প্রবল আত্মসন্মান নিয়ে আমরা আঞ্চলিক কূটনীতি ডিল করেছি। খুব সহজ ভাষায় সেই কূটনীতি বুঝতে হলে পড়ুন – ফ্রন্টলাইন।
''আমি ডিফেন্স এর লোক হয়েও এতো কিছু জানি না।অনেক কিছু জানলাম এই বইটিতে।''
উপন্যাসের কাহিনির সূত্রপাতস্থল আন্দামান সমুদ্র। মালয়েশিয়াগামী তিনশ রোহিঙ্গা যাত্রী বাংলাদেশ পেরিয়ে যেতে সক্ষম হলেও বাধাগ্রস্ত হয় মুনাউং দ্বীপের কাছাকাছি। থেমে যায় তাদের স্বপ্নযাত্রা। উপরন্তু তাদের অধিকাংশদের শরীরে করোনার ভাইরাস। মাঝসমুদ্রে ভেসে বেড়ানো ছাড়া কিছুই করবার থাকে না এই অসহায় মানুষগুলোর। একটা স্থলজ ভূখণ্ডের অভাবে স্রোতের শেওলার মতন ভাসতে হয় তাদের। পথিমধ্যে নাসিরুদ্দিন নামে এক যুবকের মা মারা যায়। উপয়ান্তর না দেখে দায়সারা জানাজা পড়িয়ে বেচারির লাশকে সমুদ্রে নিক্ষেপ করতে বাধ্য হয় অনন্যোপায় নাসিরউদ্দিন। এই কঠিন পরিস্থিতি তাকে দেয় এক আশ্চর্য শিক্ষা- জাগতিক তাবৎ ভয় আর প্রত্যাশাকে ডিঙ্গিয়ে যাবার শিক্ষা... নাসিরউদ্দিনদের আশ্রয় হয় বাংলাদেশের রিভিউজি ক্যাম্পে। কপালের ফেরে স্বদেশ, স্বভূমি থাকা সত্ত্বেও তাদের উদ্বাস্তুর মতো জীবন যাপন করতে হয়। কিন্তু সেখানেও শান্তি কই! উঠতে-বসতে, চলতে-ফিরতে নশু নামক ডাকাতবাহিনীর ভয়ে তটস্থ থাকতে হয় হয় সার্বক্ষণিক। পড়ে পড়ে মার খেতে খেতে যখন হতাশ এই অসহায় মানুষগুলো তখন আগমন ঘটে নতুন এক চরিত্রের- মেজর শাফায়াত। ইমাম সামিউল হাসানের সাথে আলোচনার প্রাক্কালে তিনি বলেন: "উই নিড এ হিরো।" হিরো! কে সে? ইমাম সাহেবের দূরদর্শিতা একজনের কথাই বলে- নাসিরউদ্দিন... এই সেই নাসিরউদ্দিন, যে আন্দামান সমুদ্রে ছুঁড়ে ফেলতে বাধ্য হয়েছিল তার জন্মদাত্রী মায়ের লাশ- একইসাথে তার সমস্ত পিছুটান, দুর্বলতা। লড়াইটা প্রথমে শুরু হয় নশু বাহিনীর বিপক্ষে। তারপর ক্ষুদ্র স্বার্থ থেকে তারা অগ্রসর হয় বৃহৎ স্বার্থের দিকে -তাদের দেশমাতৃকা মায়ানমারের মাটিতে প্রোথিত নাড়ির শেকড় উদ্ধারে। কী হবে এরপর? দীর্ঘদিন ধরে অন্যায় আর শোষণের যাতাকলে পিষ্ট হওয়া এই মুসলমান জনগোষ্ঠীটি কি পারবে তাদের অধিকার আদায়ের মাধ্যমে ইনসাফকে প্রতিষ্ঠা করতে? নাকি আবারও বরণ করবে পরাজয়ের মালা জানতে হলে পড়তে হবে 'ফ্রন্টলাইন'। একসময় পুরো বিশ্বব্রহ্মাণ্ডের বুকে রাজত্ব করা মুসলমান জাতিটি তাদের গৌরব হারিয়েছে অনেকদিন আগেই যোগ্য নেতৃত্বের অভাবে। যুগে যুগে একটা যোগ্য নেতার অভাববোধ করেছে তারা। এ অভাববোধ প্রকাশিত হয়েছে ফররুখ আহমদ, কাজী নজরুল ইসলামের কলমে। 'পাঞ্জারী', 'কাণ্ডারী হুশিয়ার' কবিতাদ্বয়ে আলোচিত হয়েছে সেসব দরকার। 'ফ্রন্টলাইন' পড়তে গিয়ে আমার বারংবার এই দুইটি কবিতার কথাই অন্তঃকরণে প্রবলভাবে নাড়া দিচ্ছিল। আমার প্রিয় দারবিশ লতিফুল ইসলাম শিবলী কি সেটাই চান? দেশের এমন দুর্যোগে হাতে আলোকবর্তিকা নিয়ে একজন যোগ্য পথপ্রদর্শক, হাল ধরবার মত একজন দক্ষ মাঝি? ফ্রন্টলাইনে মূলত এই প্রয়োজনই আলোচিত হয়েছে। আর তার সাথে লেখক খুব নিপুণতা আর আধুনিকতার সাথে দেখানোর চেষ্টা করেছেন এ থেকে উত্তরণের পথ। কল্পিত প্রেসিডেন্ট আব্দুস সালাম, মেজর শাফায়াত, ইমাম সামিউল হাসানের মতো উন্নত ব্যক্তিত্বের অধিকারী চরিত্রগুলো নাসিরউদ্দিনের পাশাপাশি সাহস যোগাবে পাঠককেও। শক্তি যোগাবে অন্যায়ের বিরুদ্ধে অকুতোভয় চিত্তে মাথা তুলে দাঁড়াবার। বর্ণনাশৈলির চমৎকারিতে পূর্বের মতোই মুগ্ধ হওয়া ছাড়া উপায় ছিল না। টুকটাক দু-একটা প্রিন্টিং মিস্টেক নজরে এসেছে যা পরবর্তীতে সংশোধনের দাবি রাখে। ভালো লেগেছে বিভিন্ন চরিত্রকে দিয়ে বলানো লেখকের উদ্ধৃতিগুলো- ***"হিরোরা প্রতিদিন জন্মায় না, কখনো কখনো কোনো জাতির হাজার বছরও লেগে যায় একটা হিরো পেতে। ***জেগে ওঠা মানুষ হলো পাহাড়ের মাথা থেকে লাফিয়ে নামা ঝরনার মতো, তাকে আর গাইড করার প্রয়োজন হয় না। সে জানে তাকে কী করতে হবে আর কোথায় যেতে হবে।" ***নেতা হবার সবচেয়ে বড় অযোগ্যতা হলো নেতা হতে চাওয়া।" ***বল কখনোই খেলোয়াড় হতে পারবে না, সে চেষ্টাটাই ভুল। " পরিশেষে ভালো লেগেছে ফ্রন্টলাইন। যারা পড়েননি তাদের পড়বার আমন্ত্রণ। বই: ফ্রন্টলাইন লেখক: লতিফুল ইসলাম শিবলী ধরন: উপন্যাস প্রকাশনী: নালন্দা মুদ্রিত মূল্য: ৩০০ পৃষ্ঠা সংখ্যা: ১৫৮
যতক্ষণ তুমি ইনসাফের পক্ষে লতিফুল ইসলাম শিবলী যতক্ষণ তুমি ইনসাফের পক্ষে ততক্ষণই তুমি মানুষ, যতক্ষণ তুমি ইনসাফের পক্ষে- ততক্ষণই তুমি গ্রহ গ্রহান্তরের, তোমার কোন দেশ নেই, কাল নেই, তুমি কালোত্তীর্ণ তোমাকে কেন্দ্র করেই আবর্তিত হচ্ছে- মহা জাগতিক ঘুর্ণন যেন তুমিই মহাজাগতিক কা’বা। যতক্ষণ তুমি ইনসাফের পক্ষে ততক্ষণই তুমি ফিলিস্তিনের সেই শিশু যে ইজরাইলী ট্যাঙ্কের দিকে সর্বশক্তি দিয়ে ছুড়ে মারছে ঢিল, আর তুমিই ছিলে তিয়ানানমেনে সারিবদ্ধ উদ্ধত ট্যাঙ্কের সামনে দাঁড়ানো রহস্য পুরুষ, পার্থিব মানুষ তোমার পরিচয় না জানলেও আমি ঘোষণা দিচ্ছি তোমার নাম- তুমিই ছিলে ইনসাফ। যতক্ষণ তুমি ইনসাফের পক্ষে ছিলে আমি তোমাকে সাউথ ভিয়েতনামের জঙ্গল ফুঁড়ে বেরিয়ে আসতে দেখেছি সায়গনের দিকে, আর তোমার ভয়ে দুতাবাসের ছাদের উপর থরথর কাঁপছিল পলায়নরত মার্কিন হেলিকপ্টার। হে ইনসাফ, আমি তোমাকে চিনি- তুমিই সেই পাঞ্জসির উপত্যকার সিংহ কাবুল কান্দাহারের চিতা, পরাজিত ঘরে ফেরা শেষ রুশ যোদ্ধার রাইফেলের নলে তুমি গুঁজে দিয়েছিলে পারস্যের গোলাপ। হিন্দুকুশ পর্বত চুড়ার শুভ্র বরফের শিরস্ত্রাণে প্রতিফলিত সূর্য তোমাকেই সকাল বিকেল করে কুর্নিস। তোমার আস্তিন গোটানো বলিষ্ঠ হাতের হাতুরি শাবল ভাঙ্গছিল বার্লিনের দেয়াল, রেসকোর্সের তর্জনী তোলা হাত তোমার, কালুর ঘাটের বিদ্রোহী কণ্ঠস্বর তোমার, স্তালিনগ্রাদের লাল পতাকা উড্ডীন ছিল তোমারই হাতে। তুমি আরাকানের ধান ক্ষেতের আইল ধরে হেঁটে যাচ্ছ, ল্যান্ডমাইনে ক্ষত বিক্ষত তোমার পা, যে পায়ের ছোপ ছোপ দাগে তৈরি হচ্ছে কাশ্মীরের স্বাধীনতার পতাকা। হে ইনসাফ, আমি তোমাকে চিনি- তুমি গাজা ওয়েস্ট ব্যাঙ্কের জলপাই বনের দোয়েল, অনবরত গাইছো- ইন্তেফাদা ইন্তেফাদা ইন্তেফাদা। এই জুলুমের পৃথিবীতে তুমি যতই মানুষের মত দেখতে হও না কেন, শুধু যতক্ষণ তুমি ইনসাফের পক্ষে, শুধু ততক্ষণই তুমি মানুষ। 
''ওকে ধন্যবাদটা দিয়ে দিস। তবে ওকে এও বলে দিবি যাতে কোনো বই রাখালের মতো শর্টকার্টে না লিখে। অন্তত ঐতিহাসিক উপন্যাস এতো ছোট হয় না’।'' জী আচ্ছা। এর পর বড় করে লিখবো ইনশাল্লাহ।
পৃথিবীর বুকে আফগানিস্থান হল সেই দেশ- আল্লাহ যখন কোনো পরাক্রমশালী জাতিকে ধ্বংস করতে চান তখন তার মাথায় আফগানিস্তান আক্রমণের চিন্তা ঢুকিয়ে দেন। দীর্ঘ ২০ বছর একটানা লড়াই করে, শেষ পর্যন্ত আফগানিস্তানে পরাজিত হল আমেরিকা। এই যুদ্ধে ৪০হাজার আফগানের মৃত্যু হয়েছে। নিহত হয়েছে ২৩১২জন আমেরিকান সৈন্য, ২০হাজার আমেরিকান সৈন্য আহত হয়েছে। আফগানিস্তান থেকে আনুষ্ঠানিকভাবে সেনা প্রত্যাহার শুরু করেছে আমেরিকা। তালেবানের সঙ্গে হওয়া চুক্তি অনুযায়ী সেপ্টেম্বরের ১১ তারিখে শেষ মার্কিন সেনা আফগানিস্তান ছাড়বে। আফগান যুদ্ধে আমেরিকার ব্যয় হয়েছে ২ ট্রিলিয়ন ডলারের বেশি অর্থ। ভিয়েতনামের পর এটি আমেরিকানদের আর একটি লজ্জাজনক পরাজয়। একটা দরিদ্র আর দুর্বল দেশের গেরিলাদের কাছে আধুনিক কালের দুই মহা পরাশক্তি রাশিয়া ও আমেরিকার পরাজয়, আমাদের জীবদ্দশায় দেখা একটা বিরাট ঘটনা আর অভিজ্ঞতা হয়ে থাকলো। ‘আসমান’ উপন্যাস লিখার জন্য একটা দীর্ঘ সময় আমি আফগানিস্থান সহ মধ্য এশিয়ার ভু-রাজনিতি, ইতিহাস আর সংস্কৃতি নিয়ে ডুবে ছিলাম। আসমানে অপরাজেয় দুর্ধষ্য আফগান জাতির ইতিহাস বলতে গিয়ে লিখেছিলাম- ‘‘আল্লাহ যখন কোনো পরাক্রমশালী জাতিকে ধ্বংস করতে চান তখন তার মাথায় আফগানিস্তান আক্রমণের চিন্তা ঢুকিয়ে দেন। ইসা (আ.) এর জন্মের ৩২৬ বছর আগে আলেকজান্ডার দ্যা গ্রেট ৪১ হাজার দুর্ধষ্য গ্রিক মেসিডোনিয়ান সেনাবাহিনী নিয়ে ভারত আক্রমণের জন্য রওনা হয়েছিল। পথিমধ্যে আলেকজান্ডার প্রথম রক্তক্ষয়ী প্রতিরোধের সম্মুখীন হয় এই আফগানিস্তানের মাটিতে। আফগানদের হাতে, আফগানিস্তান আর পেশোয়ারের মধ্যবর্তী উপত্যকা মাসাজার রক্তক্ষয়ী যুদ্ধে নাস্তানাবুদ আলেকজান্ডার প্রথম পরাজয়ের স্বাদ পায়। পারস্যের সম্রাট নাদির শাহের পরাজয় ঘটে পানিপথ যুদ্ধজয়ী আফগান শাসক আহমদ শাহ আবদালির হাতে। যে ব্রিটিশ সাম্রাজ্যে সূর্য অস্ত যেত না, সেই ব্রিটিশ বাহিনী দুইবার শোচনীয়ভাবে পরাজিত হয়েছে আফগানিস্তানের মাটিতে। ব্রিটিশদের সমর ইতিহাসের সবচেয়ে নির্মম পরাজয় ঘটেছিল আফগানিস্তানে। প্রথম ঈঙ্গ-আফগান যুদ্ধে গান্দামাক গিরিপথের অ্যাম্বুশে সাড়ে চার হাজার যোদ্ধার একটা ব্রিটিশ রেজিমেন্টের একজন মাত্র সৈন্য বাদে বাকি সবাই নিহত হয়েছিল। আর সর্বশেষ সবাই জানেন, রাশিয়ান পরাশক্তির লজ্জাজনক শোচনীয় পরাজয় ঘটেছিল আফগানিস্তানের মাটিতে। সেটা ছিল এমন পরাজয় যা পরবর্তীতে সোভিয়েত ইউনিয়নকে ভেঙে খানখান করে দিয়েছিল।‘’ ড্যানি সোয়ার্সেন নামে মার্কিন সেনাবাহিনীর একজন মেজর আফগান যুদ্ধ নিয়ে লিখা তার আত্মজীবনী ‘দ্য থিংস উই সী বাট ডোন্ট সে ইন দ্য আফগান ওয়ার’ বইতে লিখেছে- ‘’আমাকে বলা হয়েছে, আমাদের উচিত আফগান যুদ্ধ নিয়ে গর্বিত হওয়া। শুরুতে আমিও তা বিশ্বাস করতাম। কিন্তু আফগানিস্তানে আমি গর্ব করার মতো কিছু পাইনি। এই যুদ্ধ আমার ও আমেরিকার জন্য কিছুই না বরং গভীর এক নৈতিক পরাজয় । আমার ভয়, এই নৈতিক ক্ষত নিয়েই আমাকে বাকি জীবন বেঁচে থাকতে হবে।‘’ জালিম দখলদার ঔপনিবেশিকদের জন্য আতংক, আর মুক্তিকামী লড়াকু জাতির জন্য যুগে যুগে এক প্রেরনার নাম হয়ে থাকবে- আফগানিস্তান।
পৃথিবীর সবচেয়ে নোংরা আর দূষিত শহরের তালিকায় ঢাকা সব সময় দশের মধ্যে থাকে। । বায়ু দূষণের তালিকায় আজ ঢাকার অবস্থান পাঁচে। কয়েকদিন আগে দিল্লিকে ডিঙ্গিয়ে ঢাকা ছিল এক নম্বর দূষিত শহর । আরও ভয়াবহ তথ্য হল, কৃত্রিম ভূ-উপগ্রহ থেকে সংগৃহীত চিত্র বিশ্লেষণে দেখা গেছে ঢাকা শহরের চারটি স্থানে উচ্চমাত্রার মিথেন গ্যাসের উপস্থিতি । মিথেন গ্যাস কার্বন ডাই-অক্সাইড অপেক্ষা ২৭ গুণ বেশি শক্তিশালী গ্রিনহাউজ গ্যাস। যা জীবন জনস্বাস্থ্য ও প্রকৃতির জন্য হুমকি। ঢাকাকে বেষ্টন করে আছে তিনটি নদী- বুড়িগঙ্গা, শীতলক্ষ্যা আর তুরাগ। এই নদীগুলোর পানিদূষণ এমন পর্যায় পৌঁছেছে যে ঢাকার আশেপাশের কোন নদীতে আর মাছ বাঁচতে পারে না। কালো পানি থেকে রীতিমত দুর্গন্ধ ছড়ায়। এসব তথ্য আমারা সবাই জানি। এসব তথ্য আর আমাদেরকে বিচলিত না করলেও খেলা কিন্তু ঠিকই শুরু হয়ে গেছে। গত বিশ বছরের মধ্যে এবার ঢাকার তাপমাত্রা ছিল সর্বচ্চ । এটা আরও বাড়তে থাকবে। সেদিন আর বেশি দুরে নয়, যখন বদ্ধ এসি রুম ছাড়া এই শহরের মানুষেরা দিনের বেলা আর ঘর থেকে বের হতে পারবে না। সেই আভিশাপের দিকে যাচ্ছে এই শহর। এমন একপাল হৃদয়হীন মানুষ বাস করে এই শহরে, যারা জলে স্থলে বায়ুতে ঝাপিয়ে পড়েছে এই শহরটাকে নির্মম ভাবে হত্যা করার জন্য । কিছুদিন ধরে দেখছি সড়ক আইল্যান্ডগুলোর বড় বড় গাছ কেটে নতুন করে আইল্যান্ড বানানো হচ্ছে । এই বড় বড় গাছগুলো কেন কাটা হচ্ছে জিজ্ঞেস করলে বলা হল নতুন করে নাকি গাছ লাগানো হবে। দেখা গেছে পুরনো গাছগুলো রেখেও সেটা করা সম্ভব ছিল। নিউ ইয়র্ক, লন্ডন প্যারিসের মত শহরের মাঝখানে কোন কোন জায়গা দেখলে মনে হবে আস্ত একটা বনভুমি । এদিকে নতুন উদ্দমে কাটা হচ্ছে সোহরাওয়ার্দী উদ্যানের বড় বড় গাছ । চোখের সামনে দেখলাম রাস্তা সংস্কারের নামে সবুজ উত্তরা কিভাবে ধুসর হয়ে গেলো। নগর পরিকল্পনাবিদ অথবা যারা এসব রাস্তাঘাট সংস্কারের পরিকল্পনা করে তারা পরিবেশকে থোরাই কেয়ার করে। এই মূর্খরা শিখেনি কি ভাবে সবুজ প্রকৃতি রক্ষা করে সংস্কার পরিকল্পনা করতে হয়। একদল হিংস্র ঠিকেদার মুখিয়ে থাকে গাছ কাটার জন্য। উত্তরায় এমন হাজার হাজার গাছ কাটা হয়েছে যেসব গাছ না কেটেও রাস্তা ও ড্রেন সংস্কার করা যেত। আমার বাসার সামনে একটা বিশাল কৃষ্ণচূড়া গাছ ছিল, সেটা অর্ধেক কাটা হতেই বাঁধা দেয়ার ফলে তারা সেটা ফেলে অন্য গাছ কাটতে চলে যায়, কিন্ত ক্ষতি যা হওয়ার হয়ে যায়। এক হালকা ঝড়ের ধাক্কায় আধকাটা বিশাল গাছটা মট করে ভেঙ্গে গেল একদিন। কৃষ্ণচূড়ার দিনে আমার মাকে পাশে নিয়ে এই গাছটার দিকে আমরা তাকিয়ে থাকতাম । আমি অনেকদিন গাছটার জন্য প্রিয়জন হারাবার বেদনা অনুভব করেছি। রাস্তার আইল্যান্ডগুলোতে যারা গাছ লাগায় তারা আসলে গাছকে শাস্তি দেয়ার জন্য লাগায়। যেনতেন মাটি আর শক্ত ঢালাইয়ের উপর লাগানো গাছগুলো কোনক্রমে ধুকে ধুকে বেচে থাকে, কোন কোন গাছের গোরা এমন ভাবে সিমেন্ট দিয়ে মুরে দেয়া হয়েছে যে ভেতরে পানি প্রবেশ করতে পারে না। অথচ পরিকল্পনা করে গাছ লাগালে সড়ক আইল্যান্ডের এই গাছগুলো এই শহরের জন্য একটা বিশাল অক্সিজেন ফ্যাক্টরি হতে পারতো। তাতে শহরের তাপমাত্রাও নিয়ন্ত্রনে থাকতো। গ্রীষ্মের প্রচণ্ড তাপমাত্রাকে বৃক্ষরাজি ১থেকে ৫ ডিগ্রি সেন্টিগ্রেট পর্যন্ত কমাতে পারে। দুঃখজনক যে, সুন্দরবন রক্ষা আন্দোলনের মত এই শহরের সবুজ রক্ষার জন্য কোন শক্তিশালী সংঘ গড়ে উঠেনি। এই করোনা দুর্যোগ আমাদের দেখিয়ে দিল অক্সিজেন কি জিনিস। এই অক্সিজেন তৈরি করে গাছ। পৃথিবীর দুর্যোগ আর কিছু নয় আমদের দুই হাতই এটা কামাই করেছে- আল্লাহ বলেন- ‘’জলে ও স্থলে মানুষের কৃতকর্মের দরুণ বিপর্যয় ছড়িয়ে পড়েছে (রূম : ৪১)’’। ‘’যে বিপদ-আপদই তোমাদের ওপর আসে, তা তোমাদের নিজ হাতের কামাই (আশ্‌-শূরা: ৩০)’’। আমি খুব আশাবাদী মানুষ। এখনো সময় আছে অনেক কিছু করার। চাইলে সর্বচ্চ মাত্র ৫বছরের মধ্যে এই শহরটাকে সবুজে মুরে ফেলা সম্ভব। ঢাকার তিনটি নদীতীর বাঁধাই করে লক্ষ লক্ষ বৃক্ষের সবুজ বেষ্টনী তৈরি করা সম্ভব। সম্ভব, ঢাকার ফুটপাতের ছায়া ধরে মাইলের পর মাইল হেটে হেটে গন্তব্যে পৌঁছান ......... সত্যিই সম্ভব, শুধু কেউ একজনকে তীব্র ভালোবাসা আর সততা নিয়ে এটা চাইতে হবে।
''কেউ যদি আমাকে জিজ্ঞেস করে অনেক ডিপ্রেশনে আছি আমাকে এমন একটা বই সাজেস্ট করো যেটা পড়লে মন ঠিক হয়ে যাবে আমি চোখ বন্ধ করে এই বইটার নাম বলে দিবো।''
বয়স প্রায় ৩০/৩২ হবে, বেশ শক্তপোক্ত চেহারার লোকটা, আমার সামনে এসে হাত পাতলো। এমন একটা সামর্থ্যবান লোকের হাত পাতা দেখে বিরক্তিতে মুখটা ফিরিয়ে নিয়ে হাটা ধরলাম। কয়েক মুহূর্ত পর লোকটার পেতে ধরা হাতের তালুটা চোখের সামনে ভেসে উঠলো। কঠিন পরিশ্রমী মানুষের কড়া পড়া হাত। ফট করে মনটা খারাপ হয়ে গেল। লোকটা ততক্ষণে বেশ দূরে চলে গেছে। আমি তাকে ডাক দিলাম। কাছে এসে সে নিজে থেকেই বলল- ‘স্যার আমি ফকির না, মাটিকাটার কাজ করি’। আমি বললাম- ‘তোমার হাতটা ধরি’। সে ফ্যাল ফ্যাল করে আমার দিকে তাকিয়ে আছে। তাকে দেয়ার জন্য আমি হাতের তালুতে লুকিয়ে রেখেছিলাম কিছু। হ্যান্ডসেক করার মত করে তার হাত ধরলাম, শক্ত পোক্ত পরিশ্রমী হাত। তার চোখটা ছল ছল করছে......... এই মানুষগুলার জন্য আপনার চোখ কান খোলা রাখুন ।
মুমিনদের মা আয়েশা (রা) মৃত্যুবরণ করেন ১৭ই রমজান ৫৮ হিজরি সনে। একবার তাকে জিজ্ঞেস করা হয়েছিলো, কেমন ছিল মুহাম্মদ সাল্লেলাহু আলাইহে ওয়া সাল্লামের জীবন? তিনি উত্তরে বলেছিলেন- ‘কোরআনই ছিল তার জীবন’। এই বাক্যটি আমাকে ইসলাম বুঝতে সাহায্য করেছিল। আমার মনে হয়েছিলো- আল কোরআন বুঝার আগে জরুরী যার উপর কোরআন নাজেল হয়েছে তার জীবনকে বুঝা। তার জীবন বুঝলে কোরআন বুঝা সহজ হয়ে যায়। অন্তত আমার ক্ষেত্রে তাই ঘটেছে। ইসলাম বুঝার জন্য আমি প্রথম পড়েছিলাম আমাদের বিশ্বনবী সাল্লেলাহু আলাইহে ওয়া সাল্লামের জীবনী, তারপর পড়েছিলাম তার অনুসারী সাহাবীদের (র) জীবনী। এর পর যখন তাফসির সহ কোরআন পড়া শুরু করলাম তখন আমার কাছে খুলে গেল এক অনিন্দ্যসুন্দর জগত। আসমানি কোরআনকে আমার মাটির পৃথিবীর বাস্তবতায় বুঝতে পানির মত সহজ লেগেছিল। যারা ইসলাম বুঝতে চায় তাদের জন্য আমার এই অভিজ্ঞতাটা গাইড লাইন হতে পারে।
যুদ্ধ দাঙ্গা মহামারীতে আকাশ বাতাস আহাজারীতে দুর্ঘটনায় কত প্রাণহারা বেওয়ারিশ ঠিকানা ............ তখন লিখেছিলাম -শোক হোক শক্তি কিন্তু এই মহামারীর কালে - আমাদের শোক হোক প্রার্থনার শক্তি ।
'তোমাকে পড়ার ভাষা' লতিফুল ইসলাম শিবলী তুমি কি যে এক কিতাব ! পড়া যায় না, শুধু পাতা উল্টাই আর পাতা উল্টাই …… তোমাকে পড়ার ভাষা খুঁজতে যাই রোজ- পাখির কাছে, ফুলের কাছে, শিশিরের কাছে, প্রজাপতির কাছে ঝিঝি ও নৈশব্দের কাছে , কেউ জানে না সেই ভাষার খোঁজ। একদিন এক দমকা বাতাস ফরফর করে পুরা কিতাব পড়ে শুধু জানিয়ে গেল, ‘এ কিতাব ধারন করে আছে এক গুপ্তধনের সঙ্কেত’। তারপর থেকে আমি আন্দামান থেকে আন্দালুস- কত নগর বন্দর জনপথ, অতিক্রম করে গেছি, পালতোলা জাহাজের মাস্তুলে পা ঝুলিয়ে অ্যালবাট্রসের সাথে গল্পে গল্পে শিখে ফেলেছি তারও ভাষা। তোমাকে পড়ার নেশায় কখনো হাতে নিয়েছি তীক্ষ্ণ ছুরি কখনো গোলাপ, কেউ বলেছে লোভী ট্রেজার হান্টার কেউ বলেছে পাগল প্রেমিক, এ নেশায় এমনই বেহাল.... একদিন স্বপ্নে দেখা দিলেন বলখের জালালুদ্দিন রুমি, বুকে টোকা মেরে বললেন- ‘হৃদয় নিয়ে ঘুরছ অথচ শেখনি হৃদয়ের ভাষা ! সেই থেকে শিখছি হৃদয়ের ভাষা একদিন তোমাকে ঠিকই পড়ে ফেলব। ২৮-০৪-২০২০ উত্তরা
এখন রাত জেগে জানালায় মাথা রেখে তুমিও কি দেখছো আকাশ আমারই মত ??
গতকাল আমার লেখা ‘’জানালা ভরা আকাশ’’ গানটার বিষয়ে একটা ভুল তথ্য গেছে। গানটার সুর করেছেন জেমস ভাই। ভুলবশত প্রিন্স মাহমুদের নাম উল্লেখ করা হয়েছিলো। এই অনাকাঙ্ক্ষিত ভুলের জন্য দুঃখিত। 'জানালা ভরা আকাশ' কথা : লতিফুল ইসলাম শিবলী সুর সঙ্গীত ও কণ্ঠ : জেমস এলবাম: শক্তি গানটি আজ রাতে আমার ইউটিউব চ্যানেল থেকে প্রকাশ করা হতে পারে। আমার লেখা সমস্ত গানগুলো এখানে আর্কাইভ করে রাখা হচ্ছে-
বাস্তব জীবন ফিকশনের চেয়েও কঠিন। আমার উপন্যাস ''ফ্রন্টলাইন'' শুরু হয়েছিলো এমন এক নৌযাত্রার ভিতর দিয়ে।
পানিতে আর সীমান্তে মারা সহ ভারত কোনদিনও আমাদের সাথে ভালো প্রতিবেশীর আচরণ করেনি, তার পরেও বলবো, এই বিপদে ভারতের পাশে থাকুন। প্রতিবেশি খারাপ হলেও প্রতিবেশীর হক আদায় করুন। ঘৃণাকে জয় করুন ভালোবাসা দিয়ে।
মাদার **দ, খান**পোলা, তোর মায়েরে **দি, son of a b***h, কুত্তার বা** (আল্লাহ্ মাফ কর) এই সব গালি আমি যত আড়াল করেই লেখি না কেন, সবাই ঠিক ঠিক পড়ে ফেলছে। এসব কমন অথচ ভয়ঙ্কর গালিগুলি আমরা নির্দ্বিধায় ব্যবহার করি। ঝগড়াঝাঁটি, মারামারিতে, রাগ দেখাতে, নিজের প্রভাব জাহির করতে, এমন কি বন্ধুরা আদর করেও পরস্পরকে এসব জঘন্য গালি দিয়ে থাকে। সব গালির মুল লক্ষ্য একজন – মা । এক ছেলে অন্য ছেলেকে ঢাকায় মা তুলে গালি দিচ্ছে, সেই গালি হয়ত পৌঁছে যাচ্ছে বহুদূরের গ্রামের সহজ সরল এক দুখিনী মায়ের উপর। সেই মা বেঁচে না থাকলে তিনি কবরে শুয়ে শুয়ে গালি খাচ্ছেন। কি ভয়ংকর !!! দোষ করে ছেলে, গালি খায় মা। যে ছেলে নিজের মাকে ভালোবাসে, সে কিভাবে নিজের মাকে গালি দেয়!! না আমি ভুল লিখিনি। যে অন্যের মাকে গালি দেয় সে নিজের মাকেই গালি দেয়। এই কথা আমি বলিনি, বলেছেন পৃথিবীর শ্রেষ্ঠ মানুষ রাসূলুল্লাহ সাল্লাল্লাহু আলাইহি ওয়াসাল্লাম- তিঁনি বলেছেন, ‘’কবিরা গুনাহসমূহের একটি হল আপন পিতা-মাতাকে গালি দেওয়া’’। জিজ্ঞেস করা হল, হে আল্লাহর রাসূল! আপন পিতা-মাতাকে কি কোনো ব্যক্তি গালি দেয়? তিনি বললেন, ‘’হ্যাঁ, সে যখন অন্য লোকের পিতাকে গালি-গালাজ করে, তখন সে তার নিজের পিতাকেও গালি-গালাজ করে থাকে এবং সে যখন অন্যের মাকে গালি দেয়, তখন সে তার নিজের মাকে গালি দেয়।’’ অন্য এক বর্ণনায় আছে, ‘’কবিরা গুনাহসমূহের একটি হল নিজের পিতা-মাতাকে অভিশাপ দেয়া।’’ জিজ্ঞেস করা হল, হে আল্লাহর রাসূল! মানুষ নিজের পিতা-মাতাকে কিভাবে অভিশাপ দেয়? তিঁনি বললেন, ‘’সে যখন অপরের পিতাকে গালি-গালাজ করে, তখন সে তার নিজের পিতাকে গালি-গালাজ করে থাকে। আর সে যখন অন্যের মা-কে গালি দেয়, বিনিময়ে সে তার নিজের মাকেও গালি দেয়।’’ [বুখারি ৫৯৭৩, মুসলিম ৯০, তিরমিযি ১৯০২, আবু দাউদ ৫১৪১, আহমদ ৬৪৯৩, ৬৮০১, ৬৯৬৫, ৬৯৯০] আমরা হয়তো অনেকেই না জেনে, গালাগালি করে এভাবে দিনের পর দিন নিজের মা বাবাকে গালি দিয়ে যাচ্ছি। আমার ধারনা এই লেখা পড়ার পর এখন অনেকেই কাউকে ‘খান**পোলা’ বলার আগে ভাববে, নিজের মাকে এমন গালি দেয়া যাবে কিনা। 
আমরা বিপদ আপদ সমস্যা জর্জরিত মানুষকে সান্তনা দিয়ে বলি- ‘আল্লাহ্ ভরসা’ । অর্থাৎ তাকে আল্লাহর উপর ভরসা বা নির্ভর করতে বলি। তাওয়াক্কুল আলাল্লাহ অর্থাৎ কোরআন মাজিদের ভাষায় এই ভরসাকে বলা হয় তাওয়াককুল- '‘আর তুমি ভরসা কর এমন চিরঞ্জীব সত্তার ওপর যিনি মরবেন না।’’ [ফুরকান: ৫৮] ‘‘আর আল্লাহর ওপরই মুমিনদের ভরসা করা উচিত।’’ [ইবরাহীম: ১১] ‘‘আর যে ব্যক্তি আল্লাহর ওপর ভরসা করে, তিনিই তার জন্যে যথেষ্ট।’’ [তালাক: ৩] ‘’নিশ্চয়ই আল্লাহ তাওয়াক্কুলকারীদের ভালবাসেন (৩ : ১৫৯)’’। আমি ব্যক্তিগত জীবনে তাওয়াককুলের অর্থটা বুঝেছি পাখি এবং শিশুদের কাছ থেকে। পাখিরা আগামি কালের জন্য খাবার সঞ্চয় করে না, আর সে জানেও না কোথায় তার জন্য আগামি কালের খাবার অপেক্ষা করছে। সে শুধু খাবারের সন্ধানে বেরিয়ে পড়ে। খালি পেটে সকালে বের হয় আর সন্ধায় পেটপূর্ণ করে ঘরে ফেরে। কোন পাখিই শূন্যপেটে ঘরে ফেরে না। সুত্র হাদিস। রাসূলুল্লাহ সাল্লাল্লাহ আলাইহি ওয়াসাল্লাম বলেছেন- ‘‘জান্নাতে এমন কিছু সম্প্রদায় প্রবেশ করবে, যাদের অন্তর পাখির অন্তরের মত হবে(মুসলিম)।‘’ এর অর্থ হলো, তারা পাখিদের মত তাওয়াক্কুলকারী হবে। ছোটবেলায় আমার ছেলে ওমার আর ওসমানকে আমি শূন্যে ছুঁড়ে দিয়ে আবার খপ করে ধরে ফেলতাম। মজার খেলা ভেবে শিশুরা খিলখিল করে হাসতো। তারা ভয় পেতনা, কারন তারা জানতো, এক কঠিন সতর্ক ও মায়াময় হাতের নিরাপত্তার মধ্যে সে রয়েছে। যে হাত থেকে সে কোনক্রমেই ফসকাবে না। মহান আল্লাহর নিরাপত্তার হাত, সেই বাবার হাত থেকেও লক্ষ কোটিগুণ বেশি ।
"এই মাত্র পৃথিবীর শ্রেষ্ঠ প্রেমের গল্পটা আমি শুনে ফেললাম, যে গল্পে কোনো নারী নেই"। ফ্রন্টলাইনের রিভিউ - 15
এক কবি রাষ্ট্রকে দায়ী করে কবিতা লিখেছে। বোকা কবি জানেই না ‘রাষ্ট্র’ আর ‘সরকার’ এক না। রাষ্ট্র হল রাইফেল, আর সরকার সেই রাইফেল দিয়ে গুলি চালায়।
''শৈশ‌বে ৩৫ টাকা জ‌মি‌য়ে এক‌টি ক্যা‌সেট কেনা প্রজ‌ন্মের ক্ষুধা বয়‌স বাড়ার সা‌থে যে কতটা তীব্র হ‌য় তা আপ‌নি না বুঝ‌লে আর কে বুঝ‌বে শিবলী ভাই?''
''নারীর ছলনা বোঝার বয়সে কখনোই পৌছায় না পুরুষ ।'' (সংলাপটা আমার লেখা সিনেমা পদ্মপাতার জল থেকে নেয়া 🙂 )
‘‘আজ থেকে অনেক বছর আগে আমি যে শহরটা রেখে গিয়েছিলাম, আমার বিদেশি বন্ধুদেরকে সেই শহরের নাম না বলে বলতাম ‘সিটি অব মিউজিক’। ওরা অবাক হয়ে মানচিত্রে এই নামের শহর খুঁজে বেড়াত। আমি হাসতাম। আমি ওদের বলতাম জানো আমি এমন এক শহর থেকে এসেছি যেখানে হাজার হাজার গ্রান্ড পিয়ানো নিয়ে বাদকেরা শহর জুড়ে ঘুড়ে ঘুড়ে দিনরাত পিয়ানো বাজাচ্ছে।' ‘স্যার! এই ঢাকাতে হাজার হাজার পিয়ানো ! আপনি নিশ্চয়ই মজা করে বলেছেন।‘ ‘না মজা করিনি। সত্যি তাই ছিলো, তখনকার ঢাকা ছিল রিক্সার শহর। সেই রিক্সার বেলগুলো পিয়ানোর মতো টুংটাং করে বাজতো।’ বুঝতে পেরে রোদেলার চোখমুখ শিশুর মতো হাসিতে ভরে উঠে। 'আর শুধু পিয়ানো বাজালেই তো চলবে না সেখানে লিরিক আর টিউনও তো থাকতে হবে, সেই হাজার হাজার গ্রান্ড পিয়ানোর সাথে সাথে শতশত গায়ককেও কণ্ঠ মেলাতে হবে- কোরাসে। বলতো সেটা কীভাবে হয়? ‘খুব কঠিন প্রশ্ন, পারবো না স্যার।’ 'খুব সোজা উত্তর,- আজান।' 'রিক্সার টুংটাং পিয়ানোর সাথে দিনে পাঁচবার মুয়াজ্জিনের কণ্ঠ যখন মিলে যেত তখন এই শহর হয়ে যেত ''সিটি অব মিউজিক'', আমার ফেলে আসা স্মৃতি...... আমি পৃথিবীর কোনো ঐতিহ্যবাহী শহরকে তার চরিত্র বদলাতে দেখিনি। কিন্তু ঢাকাকে দেখলাম কীভাবে তার চরিত্রকে বদলে ফেললো। আমি পঁচিশ বছর পরে গিয়েও হাংগেরীর বুদাপেস্টের একটা ক্যাফে আর তার আশেপাশে সবকিছুকে একই রকম পেয়েছি। একটা শহরের সৌন্দর্য হল তার ইতিহাস। তুমি যখন রোমের রাস্তা দিয়ে হাঁটবে তখন তোমার মনে হবে এই যে তুমি যেখানে যেখানে পা রাখছো ঠিক সেখানে হয়তো পা রেখেছিলো রাফায়েল, বতিচেল্লি, মিকালেঞ্জেলো, বেরনিনি, ব্রুমান্তের মতো মহান শিল্পীরা। বর্তমান পৃথিবীর সমস্ত আধুনিকতা নিয়েও রোম ঠিক এখনো হাজার বছরের পুরনো রোম...... আমি অনেক কিছুর মতো আমার সেই ''সিটি অব মিউজিকটাকেও'' হারিয়ে ফেলেছি............
আজকের কাঠফাটা দুপুরে হটাত করে খুব ইচ্ছে করলো ধান ক্ষেতের আইলে বসে থাকতে। ইচ্ছের কথা বাইকার সুমনকে জানাতেই বলল, চলেন আপনাকে ধানক্ষেতে নিয়ে যাই। মড়া তুরাগের তীরের ধানক্ষেতের পাকা ধানের গন্ধ প্রানভরে উপভোগ করলাম। ক্ষেত থেকে কিনে আনলাম পুঁই আর ডিমাই শাক। অনেক ভাললাগার পাশাপাশি মনটা খারাপও হল, নাগরিক বিষ ঢাকার আশপাশের প্রান প্রকৃতিকেও ধীরে ধীরে দূষিত করে ফেলছে। তুরাগ নদী থেকে বের হচ্ছে পচা পানির গন্ধ। খেতের পাশে এক মহিলা ধান সেদ্ধ করছিলেন, বললাম কাকী আপনার ছবি তুলি, উনি হেসে বল্লেন 'দাড়াও মাথায় কাপড় দিয়ে নেই। কয়দিন আগে বোনটা মারা গেছে, শোকে দুঃখে আমার চেহারাটা খারাপ হয়ে গেছে।' মানুষের এই সরলতা ছাড়া আর কিছুই আমাকে মুগ্ধ করে না।
''এবারের উপন্যাসটি বিশেষ গোত্রীয় যুদ্ধের একটি সুন্দর পরিস্ফুটন সেইসাথে পর্যাপ্ত তথ্যবহুল সহ যুদ্ধের সকল কলাকৌশল সম্বলিত। আরো উল্লেখযোগ্য যে, জনসাধারণকে ঐক্যবদ্ধ করার যুগোপযোগী কৌশল একেবারেই অসাধারণ।'' ফ্রন্টলাইনের রিভিউ - 14
চারিদিকে কত শত শত গান আর গল্পের উপাদান – আর লুতুপুতু প্রেম ছাড়া আমাদের শিল্পীরা কোন থিম ই খুঁজে পায় না। এই যে গীতিকার,‌ কবি, কথাসাহিত্যিক, চিত্রনাট্যকার, বর্তমান জুলুমের বিরুদ্ধে যেহেতু তোমাদের লিখতে ভয় লাগে তাই তোমাদের জন্য চারটা সত্য ঘটনার থিম দিলাম, এবার লিখতে থাকো - (১) এক নিঃসঙ্গ করোনা রুগি হাসপাতাল থেকে লাফিয়ে আত্মহত্যা করেছে। (২) সুন্দরবনের এক বাবা বাঘের সাথে লড়াই করে তার ছেলের জীবন বাঁচিয়েছে । (৩) মায়ের মুখে অক্সিজেন মাস্ক । পিঠে সিলিন্ডার বেঁধে মোটরসাইকেলে করে সেই মাকে ১৮ কিমি দুরের হাসপাতালে নিয়ে যাচ্ছে তার ছেলে। (৪) গণপরিবহন বন্ধ। ঠাকুরগাঁও থেকে রংপুরের দূরত্ব ১১০ কিলোমিটার। সাত মাসের মরণাপন্ন মেয়েকে নিতে হবে রংপুরের হাসপাতালে। অ্যাম্বুলেন্স ভাড়াও নেই ঠাকুরগাঁওয়ের চার্জার রিকশার চালক তারেক ইসলামের কাছে। শেষমেশ শনিবার সকালে রিকশা চালিয়ে মেয়েকে নিয়ে রংপুরের উদ্দেশে রওনা দিয়ে ৯ ঘণ্টায় পৌঁছায় রংপুর ... অনুভব কর, গভীরে যাও আর লিখ।
''লেখকের অন্যান্য বই শেষে অদ্ভুত এক ঘোর লাগা কাজ করে। সেই ঘোর থাকে অনেকক্ষণ। চোখগুলো ঝাপসা হয়ে ওঠে। ঝাপসা চোখে দুই মলাটের ভেতরের কালো অক্ষরগুলো একটু একটু করে মাথার ভেতর জায়গা করে নেয়। এমন অনুভূতি পাওয়ার জন্য এই ধরণের বই পড়াই যায়। বারবার, হাজারবার!'' ফ্রন্টলাইনের রিভিউ - 13
আমাদের আবৃতির রকস্টার শিমুল মুস্তফার কণ্ঠে আমার কবিতা- 'প্যারিসের চিঠি'
শ্রমিক মারো হুজুর মারো মারার মজা বুঝবে শেষ গুলিটা হন্যে হয়ে যেদিন তোমায় খুঁজবে।
এই চোর ডাকাত আর লুটেরার দেশে একটা ভালো চোরের সাক্ষাৎ পেলাম শেষ পর্যন্ত। গতকাল আমার মানিব্যাগ চুরি হয়েছিলো। ৩/৪হাজার টাকার সাথে ছিল আমার অরজিনাল ন্যাশনাল আইডি, ব্যাংক কার্ড, চাবি, আরও প্রয়োজনীয় তথ্যসহ অনেক কিছু। মনটা ভীষণ খারাপ হয়েছিলো। ব্যাংক কার্ডটা ফোন করে ব্লক করে দিয়েছিলাম। ন্যাশনাল আইডি ‘র জন্য আজ থানায় জিডি করার পরিকল্পনা ছিল। যাই হোক। আজ সকাল সাতটায় ছোট ভাই মুরাদের ফোন। ‘’আপনার মানিব্যাগ মসজিদের খাদেমের কাছে আছে, তার নাম্বার এসএমএস করে দিচ্ছি তাকে কল দেন।‘’ মানিব্যাগে একটা কাগজে মুরাদের ফোন নাম্বার ছিল, খাদেম সেটাতে কল করে। চোর শুধুমাত্র টাকাগুলো নিয়ে আমার মানিব্যাগটা মসজিদের অজু খানার এমন জায়গায় রেখে যায় যেটা খাদেমের চোখে পড়তে পারে। জনাব চোর এই কাজটা না করলেও পারতেন, অথবা এই কাজটা করতে গিয়ে সে ধরাও পড়তে পারতো। আমি তার এই ব্যবহারে মুগ্ধ, আমি তাকে মাফ করে দিয়েছি আর তার জন্য আল্লাহর কাছে দোয়া করেছি। সতর্কতা ঃ নিজের পাঞ্জাবির পকেটে ফোন অথবা মানিব্যাগ রাখা আর পকেটমারের পকেটে রাখা একই কথা।
আমার কোন আকাশ ছোঁয়ার গল্প নেই, আছে হৃদয় ছোঁয়ার গল্প ।
''বইমেলায় তার বইতে অটোগ্রাফ নেয়ার সময় তাকে দেখে ভয় পেয়ে গেছিলাম। বিশাল একজন মানুষ! কিন্তু তার থেকে বিশাল তার লেখনী।'' 🙂 ফ্রন্টলাইনের রিভিউ - 12
বয়স নিয়ে চিন্তা না করে বরং আমাদের উচিৎ মৃত্যু নিয়ে চিন্তা করা। ‘মৃত্যু’ বয়সের ধার ধারে না। যে শুধু নিজের জন্য বাঁচে সে আসলে মৃত। মানুষ বেঁচে থাকে অন্যের জীবনে। অন্যের জীবনের আনন্দের কারন না হতে পারলে সে জীবন আসলে ব্যর্থ জীবন। কঠিন মানব জীবনের সবচেয়ে সহজ কাজ হল মানুষকে সুখি করা আনন্দিত করা। সুত্রটা বলে দিচ্ছি- একটা ছোট্ট হাসি দিয়েও মানুষ কে সুখি করা যায়। জীবন সহজ এবং সুন্দর। আলহামদুলিল্লাহ্, আমার জম্মদিনের সবার শুভেচ্ছা আর ভালোবাসায় আমি কৃতজ্ঞ। সবাইকে রিপ্লাই দিতে পারিনি, কিন্তু নিশ্চয় সবাই আমার দোয়ায় থাকবে। আল্লাহ্ যেন আমাদেরকে এই মহামারী থেকে নিরাপদে রাখেন। আর আমরা যেন অন্যের জীবনে আনন্দের কারন হতে পারি।
আজ হটাৎ এই ভিডিও ক্লিপটা চোখে পড়ল। মন্ত্রি তার জীবনের প্রথম প্রেম পত্রে লিখেছিল আমার গীতিকবিতা- ‘’আমি কষ্ট পেতে ভালোবাসি, তাই তোমার কাছে ছুটে আসি’’। কণিকা সম্ভবত মন্ত্রির স্ত্রী’র নাম, মন্ত্রির সাকসেসফুল লাভ স্টোরির সাথে জড়িয়ে আছে আমার কবিতা । আর তার মায়ের প্রিয় গানটাও ছিল আমার লিখা- ‘’সুখেরই পৃথিবী (আসলে কেউ সুখী নয়)।‘’ হা হা হা মন্ত্রির সব ধন্যবাদ বাচ্চু ভাই একাই নিয়ে গেল রে ।
আজ আমার ছোট ছেলেটার জন্মদিন। ২০১৭ সালে আমরা তিন বাপবেটা মিলে এভাবেই ওসমানের জন্মদিন উদযাপন করেছিলাম।
''একজন লেখকের মূল শক্তি হলো তাঁর লেখার মাধ্যমে পাঠকের আত্মাকে, হৃদয়টাকে ছুঁয়ে দিতে পারা! ঔপন্যাসিক লতিফুল ইসলাম শিবলী সে কাজটা দারুণ মুন্সিয়ানায় করে চলেছেন বেশ ক'বছর ধরে। যেখানে বহু লেখকের লেখা আমাদেরকে স্থুল আনন্দে হাসায়, কাঁদায়; সেখানে জনাব লতিফুল ইসলাম শিবলী-র লেখা আমাদেরকে গভীর আবেশে আবিষ্ট করে, বাকরুদ্ধ করে দেয় পরম মমতায়!'' আমার প্রথম প্রেমের নাম – দারবিশ। সেই দারবিশের চমৎকার একটা রিভিউ।
ফিরতে বড় ইচ্ছে করে ফেরারী ওই পথটি ধরে যেথায় তুমি দাড়িয়ে আছো বহু দুরের ঘরে ................
আমার গল্প শুনে হয় আলোকিত উৎসব গল্প শেষে আমি আঁধারের মত নিরব ......... শুভ জন্মদিন 
''সাহিত্যে সুফিবাদের সময়কালকে বাংলা সাহিত্যে মধ্যযুগ নামে অভিহিত করা হয়েছে। আমরা পেয়েছিলাম হাফিজ, ওমর খৈয়ামসহ পারস্য সাহিত্যের দিকপালদের রচনাবলী। আধুনিক সাহিত্য বহুমাত্রিকতায় এগিয়ে চলেছে কিন্তু সুফিবাদ এড়িয়ে গেছে অনেকটা প্রকাশ্যেই। এ রচনার দ্বারা সুফি সাহিত্যের অপ্রকাশিত লড়াই এর সূচনা হলো।''
"লতিফুল ইসলাম শিবলী কোনো বিশেষ গোত্রের লেখক নন; তিনি সবার, তিনি এই বাংলার, তিনি বিশ্বের সবার!...."
''ক্ষুদ্রতর ভাবে হলেও বেচে থাকার এক অদম্য সাহস 'আসমান' আমাকে দিয়েছে।''
আমি পাপি অকৃতজ্ঞ নয় আমার পাপ বৃদ্ধি করে শুধু তোমারই ভয় । ২-৪-২০২১ 
মানুষের গলা চেপে ধরলে, সে বাঁচার জন্য হাত পা ছুঁড়বেই। আপনারা মানুষের গলা চেপে ধরা বন্ধ করেন। জ্বালাও পোড়াও যা হয়েছে তার সবটাই মানুষ হত্যার প্রতিক্রিয়া। তারাও খুনি যারা নির্বিচারে গুলি করে মানুষ হত্যার চাইতে দালান কোঠা আসবাবপত্রের ক্ষতিটাকে এখন বড় করে দেখাচ্ছে।
প্রতিবাদ করলেই ফেলে দেবে লাশ ! নিজে লাশ হওয়া পর্যন্ত লাশ গুনতে থাকি আজ যেন তোমার স্মৃতিফলক জুড়ে খোদিত থাকে লাশের কারুকাজ। ২৮-৩-২০২১
গতকাল মেলায় এক পাঠকের একসাথে কেনা ৫টা উপন্যাসে অটোগ্রাফ দেয়ার সময় হটাৎ মনে হয়েছিলো- ‘’আলহামদুলিল্লাহ্‌, এই প্রথম আমার হাতে আমার ৫টা উপন্যাস’’। সঙ্গে সঙ্গে আমার এই উচ্ছ্বাসটা ধরে ফেল্লো বইবাজার ডট কমের ফটোগ্রাফার মোশারফ হোসেন ইকরাম। 