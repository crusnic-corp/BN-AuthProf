আমার অসুস্থতা 'ক্যারিয়ারের' সবচেয়ে ক্রিটিকাল মুহুর্ত পার করছি। পার্শিয়াল প্যারালাইসিস। বাম দিক বাতিল। বাম পা, বাম হাত। হাঁটা-চলা, পানি খাওয়া, সব বাতিল। আমার স্ত্রী আর বোনের কাঁধে ভর দিয়ে পা ছেঁচড়ে ছেঁচড়ে এক খান থেকে আরেক খানে যেতে হয়। শোল্ডার জয়েন্টে এমন পেইন হয় যে, মরফিন ছাড়া কোন ঔষধ কাজ করে না। তাই বাহক হিসেবে হুইলচেয়ারকে বেছে নিলাম। বেছে নিতে বাধ্য হলাম বলতে পারেন। মৃত্যুর আগ মূহুর্তে পর্যন্ত এটা খুব সম্ভবত আমার সঙ্গী হয়ে থাকবে। আমি চাই এই অসুস্থতার বিনিময়ে আল্লাহ যেন আমার সমস্ত গুণাহ কাটায়ে দেন। তাহলেই আমার চেয়ে সুখী আর কেউ হবে না। কেউ না। আমার মনটা প্রচণ্ড অস্থির হয়ে আছে। একটু দুয়া করে দিয়েন তো। বিঃদ্রঃ হুইলচেয়ার থেকে পৃথিবীকে বড় অন্যরকম দেখায়। আফসোস, আপনারা অনেকেই সেটা জানেন না। সব জিনিস না জানাই বোধহয় ভাল। তাই না? আপনাদের জন্য ভালবাসা।
পৃথিবীর সবচেয়ে সৌভাগ্যবান মানুষরাই পরিবারের সবাইকে নিয়ে এক টেবিলে বসে রাতের খাবার খেতে পারে। আপনার পাশের চেয়ারে খেয়াল করে দেখুন তো, কে বা কে কে বসে থাকার কথা ছিল, আর কে কে বসে নেই? আসলেই, আমরা অনেক কষ্ট করে মায়া তৈরি করি, তারচেয়ে অনেক বেশী কষ্ট করে মায়া কাটাই। 
গতকাল রাতে খুব অদ্ভুত একটা স্বপ্ন দেখেছি। দেখলাম, আমি আর আমার দুই ভাই মিলে বাসে করে কোথায় যেন যাচ্ছি। বাসের জানালা দিয়ে বাম দিকে তাকাতেই দেখি অনেক বড় কয়লার পাহাড়। দূর থেকে দেখে সেটাকে কয়লার পাহাড়ই মনে হচ্ছিল। স্বপ্নে যেহেতু সবকিছু লজিক অনুযায়ী হয়না, তাই একটু পরেই দেখলাম আমরা আর বাসে নেই। যেন ভেসে ভেসে যাচ্ছি। একটা ফুর্তি ফুর্তি ভাব। এবার হঠাৎ করে কয়লার পাহাড়ের দিকে তাকিয়ে দেখলাম, কয়লার পাহাড়ের মাঝখানে পুরোটা আগুনের নদী। লাল টকটকে৷ চারিদিকে শুধু লাভা আর লাভা। একটা একটা করে বড় বড় কয়লার চাই সেই নদীতে পড়ছে। লাভা ছিটকে ছিটকে উঠছে। আগুনের নদীর দিকে সোজা দৃষ্টি দিয়ে অনেক দূরে দেখতে পেলাম, আকাশের সূর্য যেন একটার পর একটা টপ টপ করে গলে গলে সেই নদীতে পড়ছে। আমি মুহূর্তেই বুঝে গেলাম আমি দোযখ দেখছি। ঘুমের মধ্যেই প্রচন্ড ভয় পেলাম। মনে হলো যেন ছুটে পালিয়ে যাই, কিন্তু খেয়াল করে দেখলাম আমি ছুটে পালাতে পারছিনা। আমাকে সেই ভয়ঙ্কর আগুনের নদীর দৃশ্য দেখতে দেখতে যেতে হচ্ছে। এরপরে স্বপ্নে কি হয়েছিল তা স্পষ্ট মনে নেই কিন্তু এটুকু মনে আছে স্বপ্নটার অভিজ্ঞতা ছিল ভয়ংকর। প্রচন্ড আতঙ্ক নিয়ে এরপর আমার ঘুম ভেঙে যায়। ঘুমের পরে দেখলাম ফজরের আজান হচ্ছে। আজকে সারাদিনই মনটা কেমন জানি হয়ে ছিলো। এক মুরব্বির মুখে শোনা বয়ানের কথা সারাদিন মনে পড়ল। তিনি বলেছিলেন, "বাবারা,কখনো খেয়াল করেছেন, "লা ইলাহা ইল্লাল্লাহ" সবচেয়ে সহজ জিকির? এই কথা বলতে গেলে মুখের ভিতর জিব্বা ছাড়া আর কিছুই নাড়াইতে হয়না। না দাঁত নড়ে, না ঠোঁট নড়ে। শুধু জিব্বাটাকে উপর নিচ করতে পারলেই হয়। মুরব্বির কথা শুনে আমরা সবাই ব্যাপারটা পরীক্ষা করে দেখলাম। আসলেই তো তাই। আমাদের বিস্মিত মুখ দেখে মুরুব্বী বললেন, "তোমরা বলতো, আল্লাহতালা এটা কে উচ্চারণ করা এত সহজ বানাইলেন কেন?" আমরা মুরুব্বী কে জিজ্ঞেস করলাম, "কেন?" তিনি বললেন, "যাতে বান্দা কোন রকম কষ্ট ছাড়াই মৃত্যুর আগের সেই ভয়াবহ মুহূর্তে লা-ইলাহা-ইল্লাল্লাহ অনায়াসে বলতে পারে। এটাই কারণ৷ আর কিছু না"। আজকে সারাদিন মনে হচ্ছিল আল্লাহ চায়, আমরা যেন জিতে যাই, হেরে না বসি। মৃত্যুর ঐ সময়টায় আল্লাহ যেন মুখে লা ইলাহা ইল্লাল্লাহ বসায় দেন। দয়া করে, মায়া করে, এটুকু ভিক্ষা যেন তিনি দেন। ঐ আগুনের নদীতে আমি যেতে চাই না। এক মুহূর্তের জন্যও যেতে চাইনা। এক মুহূর্তের এক কোটি ভাগের এক ভাগ সময়ও যেতে চাই না। এই আগুনের নদীতে এক মুহূর্তের জন্য থাকা তো দূরের কথা এক মুহূর্তের জন্য আমি দেখতেও চাইনা। এর চেয়ে আল্লাহ যেন আমাকে আরাফে অবস্থান করান। আল্লাহ আমাকে মাফ করে দেন। আমার মুখে লা ইলাহা ইল্লাল্লাহু বসায়ে দেন। আল্লাহর কাছে আর কিচ্ছু চাই না। কিচ্ছু না।
স্বশিক্ষিত লোক মাত্রই সুশিক্ষিত ব্যাপারটা সবসময় সত্য না। স্বশিক্ষিত লোক মাঝে মাঝে অশিক্ষিত থেকে যাইতে পারে। গুগোল আসার পরে ব্যাপারখানা স্বতঃসিদ্ধ হয়ে যাওয়ার লাইনে আছে।
রাসুলুল্লাহ সাল্লাল্লাহু আলাইহি ওয়া সাল্লাম কে ভালবাসা কারো ব্যক্তি/গোষ্ঠী মালিকানাধীন না। রাসুলুল্লাহ সাল্লাল্লাহু আলাইহি ওয়া সাল্লাম সবার। প্রতিটা জীবিত প্রাণের নবী, হৃদয়ের স্পন্দন আমার মুর্শিদ সাল্লাল্লাহু আলাইহি ওয়া সাল্লাম। যেসব অভিনেত্রীরা রাসুলুল্লাহ সাল্লাল্লাহু আলাইহি ওয়া সাল্লামের শানে পাবলিকলি এসে বয়কট আন্দোলন এ শরীক হয়েছেন বা প্রমোট করেছেন, আল্লাহর কাছে নিশ্চয়ই তা পৌঁছে যাবে ইন শা আল্লাহ। ডোন্ট ইউ ডেয়ার মেক ফান অফ দেম। ইউ জাস্ট ডেয়ার নট। আল্লাহ তাদের পাশাপাশি আমাদের সবাইকে মাফ করুক।
শেখ মুজিবের ইন্টেগ্রিটি রক্ষার্থে জীবন বিলিয়ে দেওয়া বা জীবন নেওয়া আপনার বুঝে আসে, জিয়াউর রহমানের ইন্টেগ্রিটি রক্ষার্থে জীবন বিলিয়ে দেওয়া বা জীবন নেওয়া আপনার বুঝে আসে, দেলোয়ার হোসেন সাঈদীর ইন্টেগ্রিটি রক্ষার্থে জীবন বিলিয়ে দেওয়া বা জীবন নেওয়া আপনার বুঝে আসে, তাহলে, রাসুলুল্লাহ সাল্লাল্লাহু আলাইহি ওয়া সাল্লামের ইন্টেগ্রিটি রক্ষার্থে জীবন বিলিয়ে দেওয়া বা জীবন নেওয়া আপনার বুঝে আসে না কেন? দেশের জন্য জীবন বিলিয়ে দেওয়া বা নেওয়া যদি জাস্টিফায়েড হয়, তাহলে পৃথিবীর ক্ষমতাশালীদের একে দেওয়া রাজনৈতিক মানচিত্র না মানা ইসলামপন্থীদের দ্বীনের জন্য জীবন বিলিয়ে দেওয়া বা নেওয়া জাস্টিফায়েড হবে না কেন? আপনার নেতা আর তাদের নেতা তো এক না। আপনারা সবাই যেই যুক্তিতে সহীহ, ওরা কেন সেই যুক্তিতে গলদ?
ইসলাম নিয়ে একটা কমন প্রশ্ন হচ্ছে, ভাই, ইসলাম সত্য, সুন্দর সবই তো বুঝি, কিন্তু ইসলামপন্থীদের মধ্যে এত দলাদলি কেন? দেখেন ভাই, ইসলাম একটা রাজনৈতিক ধর্ম। তারমানে এই না, ইসলামে রাজনীতিই একমাত্র বিষয়। ইসলাম সিঙ্গেল ডাইমেনশনাল না, এটা মাল্টিপল স্ফেয়ারে একই সাথে কাজ করে, যেখানে রাজনীতি একটা মেজর রোল প্লেয়ার। আমি জানি না দুনিয়ায় কয়টা ধর্ম আছে যারা পররাষ্ট্রনীতি, কূটনীতি, ইকোনমি নিয়ে এত সুস্পষ্ট আলাপ করে, বা তাদের আদৌ এসব নিয়ে কোন আলাপ আছে কিনা। তবে ইসলামের আছে। খুব শক্তভাবেই আছে। খুবই অল্প কথায় বলতে গেলে ইসলামের রাজনীতি আমাদের শেখায় যেন আমরা ইসলামের ডিভাইন মেসেজটার উপর ভিত্তি করে এই পৃথিবীর সমস্ত কোণায় এর সুপ্রিমেসি এবং আল্টিমেট অথরিটি এস্টাবলিশ করি। যে কোন মূল্যে। এটা হল একদম ব্যাসিক কথা। এই কথা আহলে সুন্নাহর সুবিশাল দরবারে দাখিল হওয়া সমস্ত দল, সমস্ত পথ নির্দ্বিধায় বিশ্বাস করে ও স্বীকার করে। তাহলে মতপার্থক্য বা পপুলার ভাষায় দলাদলিটা কি নিয়ে? মতপার্থক্যটা হচ্ছে, কিভাবে এই আল্টিমেট অথরিটিটা এস্টাবলিশ করা যায় তা নিয়ে। কেউ কেউ মনে করেন, এই দ্বীন কায়েমের জন্য নীরব বিপ্লব প্রয়োজন, এস্টাবলিশমেন্টের বিরুদ্ধে রিটালিয়েট করার জন্য যেই সক্ষমতা প্রয়োজন তা উম্মাহর এখনো অর্জন হয় নি। বিদ্রোহ করতে গিয়ে যতটুকু সামাজিক ও রাজনৈতিক ক্যাপিটাল উম্মাহর আছে সেটা হারানোর নূন্যতম সুযোগ তারা দিতে চান না। আবার কেউ কেউ মনে করেন, নীরব বিপ্লব তো অবশ্যই জরুরি কিন্তু এর পাশাপাশি স্ট্রং রিটালিয়েশন খুবই প্রয়োজন। রাজনৈতিক সক্ষমতা অর্জনের জন্য তারা শুধু নীরব বিপ্লবকে যথেষ্ঠ মনে করেন না। তারা মনে করেন, ইনাফ ইজ ইনাফ। এস্টাবলিশমেন্ট উম্মাহর গায়ের উপর এসে পড়েছে। নিজেদের অস্তিত্ব রক্ষার্থে, দ্বীনকে সমুন্নত করতে ও নিজেরা দ্বীনকে স্বাধীনভাবে পালন করতে চাইলে শুধু বেসামরিক থাকার সুযোগ নেই। সমস্যাটা হচ্ছে দুইদলেরই কিছু কিছু অংশ ভাবেন, অপরজনের চিন্তাভাবনা ঠিক নেই। একদল যেমন আরেকদলকে ভাবেন পলায়নপর, আরেকদল আবার একদলকে ভাবেন দুরদর্শিতাহীন। ফলাফল হচ্ছে, নানা ধর‍ণের নেম কলিং। পাবলিক শেমিং। ইত্যাদি। ইত্যাদি। এই দুইদলের মধ্যে এইরকম টেনশন ক্রিয়েট হওয়ার কারণটাও খুবই অবভিয়াস। অবভিয়াস কারণ, আমি বিশ্বাস করি এই দুই দলই মুখলিস। যারা মুখলিস না, তারা ইররেলেভেন্ট। শর্তটা খেয়াল করেন। দুই মুখলিস দলের যেই ইসলামি রাজনৈতিক বোঝাপড়া তার মূলভিত্তি হল দ্বীনের প্রতি জযবা। দুই দলই দ্বীনকে ভালবেসে দুই পদ্ধতিতে দ্বীন কায়েমের দিকে আগাতে চান। একেক জন মানুষের ভালবাসার প্রকাশ একেক রকম। সেখানে সামষ্টিক ভাবে ভালবাসার প্রকাশ ও প্রয়োগ একই রকম থাকা কঠিন ব্যাপার। কেউ ভাবছেন, এ কেমন ভালবাসা, যার কোন ফলাফল বা এফেক্ট এত অপমান ও লাঞ্ছনার পরেও পাওয়া যায় না? আবার কেউ ভাবছেন, এ কেমন ভালবাসা যার ফলাফল হিসেবে উম্মাহ শুধু আরেকটা বড় পরাজয়ের দিকেই এগিয়ে যাবে? যেহেতু এই সমস্ত চিন্তার মূল চালিকাশক্তি হচ্ছে, দ্বীনের ডিভাইন মেসেজের প্রতি ভালবাসা ও ইতিবাচক প্রেস্টিজ বা গাইরত, তাই তারা একজন আরেকজনকে যখন একই উদ্দেশ্য সাধণের জন্য মাঠে পান এবং কনফ্লিক্টিং টেরিটোরিতে ফীল করেন বা আবিস্কার করেন, তখন তাদের পক্ষে নিজেকে সংবরণ করা মুশকিল হয়ে দাড়ায়। তখন তারা ভার্বাল হয়ে যান, নানারকম দল হিসেবে অরাজনৈতিক মুসলিমদের সামনে আবির্ভূত হন। কিন্তু আসলে তারা কতটুকু আলাদা? ইজতিহাদগত বিষয়ে এই মতপার্থক্য অ্যাকাডেমিকালি ন্যাচারাল বিবেচনা করা যেতে পারে। আমার বক্তব্যটা বর্তমান কন্টেক্সটে ভাবুন, যদি ভাবার যোগ্য মনে করেন। ফ্রান্সে ঘটে যাওয়া রাসুলুল্লাহ সাল্লাল্লাহু আলাইহি ওয়া সাল্লামের অবমাননা কি নিছকই মুসলমানদের ধর্মীয় অনুভূতির প্রতি আঘাত, নাকি এটা মুসলিমদের ইসলামিক রাজনৈতিক সত্ত্বার উপর আঘাত? আমি যা বুঝি, তা হল, এই অবমাননা প্রতিটা ইসলামী রাজনৈতিক বোধসম্পন্ন মুসলিমের উপর আধ্যাত্মিক ও রাজনৈতিক এসল্ট। একইসাথে। এর জবাব তাহলে কেমন হওয়া উচিৎ? শুধুই কি আধ্যাত্মিক ও চিন্তাগত রিটালিয়েশন যথেষ্ট নাকি আরো কোন কিছু জরুরি? আপনার ব্যক্তি জীবনের রাজনীতিতে যদি ইসলামের এই রাজনৈতিক অ্যাঙ্গেল আপনার সাথে ফিট না করে, তাতে আদতে আপনার ল্যাক অফ ইসলামিক আন্ডারস্ট্যান্ডিং কে, আপনার ব্যক্তি জীবনের রাজনৈতিক বোধকে আমরা মাইক্রোস্কোপের নীচে আনতে পারি। নট দ্যা আদার ওয়ে অ্যারাউণ্ড। নট দ্যা আদার ওয়ে অ্যারাউণ্ড মাই ব্রাদার। নো ওয়ে। আল্লাহ ভাল জানেন।
দ্বীন মানার সবচেয়ে ইফেক্টিভ পদ্ধতি কি জানেন? দ্বীন মানার সবচেয়ে ইফেক্টিভ পদ্ধতি হল নিজের সাথে নিজে ধোকাবাজি করতেসি কিনা সেটা যাচাই করা। বারবার যাচাই করা। যাচাই করতেসেন তো?
#সেল্ফ_রিমাইন্ডার খাব্বাব নামে এক "কুস্তিগির" দেখলাম কুস্তি খেলায় কি এক বিশাল রেকর্ড করেছেন দেখে সমগ্র মুসলিম উম্মাহ বিরাট আনন্দিত, উদ্বেলিত। মুসলিম উম্মাহ তাদের টাইমলাইনে গর্বভরে খাব্বাব সাহেবের স্কোরলাইন শেয়ার করছেন। ২৯ - ০। একজন স্পোর্টস ফ্যানাটিক হলে আপনার এই শেয়ার দেওয়াকে বা প্রমোট করাকে আমি জাজ করলেও সেটা প্রকাশ করতাম না। কিন্তু আমি জাজ করে প্রকাশ করতে পারি তখনই যখন আমার মনে হবে আপনি আহ্লাদিত কারণ আপনি মুসলিম উম্মাহর হিরো খুঁজে পেয়েছেন। মুসলিম হিসেবে আপনি খুবই খুশি। আহা! কী গৌরব আপনার! এক সেলিব্রিটি দ্বায়ীকে দেখলাম খাব্বাবের মত টুপি পরে সেল্ফি তুলে পোজ দিচ্ছেন! দ্বায়ী ভদ্রলোকের কী অ্যাক্টিভিজম। আমি মুগ্ধ! খুবই আফসোস ও ক্ষোভের সাথে বলতে বাধ্য হচ্ছি, খাব্বাব কে নিয়ে মুসলিম হিসেবে একদিকে গর্ব করার সময়ে যে অন্যদিকে মুসলিম হিসেবে আপনি হেরে গু হয়ে গেছেন সেটা আপনার চোখে পড়ছে না৷ পডলেও আপনি এড়িয়ে যাচ্ছেন। দেখেন ভাই, রাসুলুল্লাহ সাল্লাল্লাহু আলাইহি ওয়া সাল্লামের অবমাননা কোন তথাকথিত ইস্যু না। এটাকে আপনারা যারা অতি বুদ্ধিমানের মত ইস্যু হিসেবে ট্রিট করছেন, তাদেরকে বলব, আপনারা ইসলামের মূল এসেন্সটা বোঝেন নি। কিছুই বোঝেন নি। আপনারা আসলে বুঝতেই পারছেন না, রাসুলুল্লাহ সাল্লাল্লাহু আলাইহি ওয়া সাল্লামের অবমাননা কেন পৃথিবীর সবচাইতে গুরুত্বপূর্ণ ব্যাপার, রাসুলুল্লাহ সাল্লাল্লাহু আলাইহি ওয়া সাল্লামের অবমাননা কেন প্রতিটা মুসলিমের জন্য অস্তিত্বের প্রশ্ন। এর মানে হল, রাসুলুল্লাহ সাল্লাল্লাহু আলাইহি ওয়া সাল্লাম সম্পর্কে আপনার আইডিয়া রিভিজিট করা অত্যন্ত জরুরি একটা বিষয় হয়ে দাড়িয়েছে। ইউ সি, ইসলামের কলিজা হচ্ছে আবেগ৷ ইসলামের কলিজা হচ্ছে মুহব্বত। ইসলামের কলিজা হচ্ছে জযবা। ইসলামের কলিজা হচ্ছে রুহানিয়াত। যত সমস্ত আমল আছে সমস্তই আল্লাহর প্রতি ভালবাসা তৈরির উছিলা মাত্র। আল্লাহর দ্বীনকে ভালবাসার তরিকা। ইসলামের প্রতি জযবা বাড়ানোর মাধ্যম। ইসলামে প্র‍্যাগম্যাটিজম সেকেন্ডারি ব্যাপার, ইসলামে প্রাইমারি ব্যাপার হল রোমান্টিসিজম। লাউড অ্যান্ড ক্লিয়ার। আপনাকে আল্লাহর জন্য ক্রেজি হতে হবে, রাসুলুল্লাহ সাল্লাল্লাহু আলাইহি ওয়া সাল্লামের জন্য ক্রেজি হতে হবে। তাদেরকে প্রচণ্ড ভালবাসার পর আপনার জন্য ইসলাম এর রুল মানা সম্ভব। এটাই ইসলামের টীচিং প্যাটার্ণ। আপনার লাভ হবে, লস হবে এসব হিসেব করে ইসলাম আপনি মানবেন বিষয়টা এমন না। সায়েন্স বলছে, রাজনীতি বলছে, এই জন্য আপনি হিসাব - নিকাশ করে, প্রফিট অ্যান্ড লস স্টেটমেন্ট বের করে দ্বীনের বিধান মানবেন, ঈমানের দাবী মোটেও এমন না। ট্রাস্ট মি। ঈমানের এমন কিম্ভূতকিমাকার বুঝ কোনকালেও ছিল না। এই বুঝটা বুদ্ধিমান প্রিটেন্ড করা বিবেক ড্রিভেন মানুষ এর ইদানীং কালের একটা বুঝ। একটা লেম আইডিয়া। আল্লাহ আপনার অ্যাবসোলুট লয়াল্টি চেয়েছেন, সেটা আপনাকে মানসিক ভাবে অন্তত দিতেই হবে অ্যাজ লং অ্যাজ আপনি নিজেকে মুসলিম হিসেবে দাবী করছেন। হি ডাজন্ট এক্সেপ্ট লেস দ্যান দ্যাট। আপনি আগে দ্বীনের মুহব্বতে বিধান মানেন, তারপর লাভ - ক্ষতির জাবেদা চাইলে করতে পারেন। নট দি আদার ওয়ে অ্যারাউণ্ড। দ্বীন মানে কম্পলিট সারেন্ডার। দ্বীন মানে কম্পলিট সাবমিশন। অবশ্যই আপনার ভুল হবে, ত্রুটি হবে। পাপ হবে। নাফরমানী হবে। সেটা থেকে ফিরে আসার উপায়ও আপনার আছে। আল্লাহর দরবার সংকীর্ণ নয়। ইটস অলওয়েজ ওপেন। ২৪/৭৷ ৩৬৫। এই সারেন্ডারকে নিয়ে হাসাহাসি করা, বয়কট আন্দোলন নিয়ে হাসাহাসি করা, অ্যাম্বাসি ঘেরাও করা কর্মসূচি নিয়ে হাসাহাসি করা পাবলিক গুলো এই অ্যাক্টিভিজমকে যতই অন্ধত্ব বলুক, তাতে কিছুই আসে যায় না। মেনে নিন, আপনি অন্ধ। ডোন্ট আর্গু। কন্সিডার দেম অ্যাজ ইররেলেভেন্ট। তাদেরকে বোঝানোর কোনই দরকার নেই যে, আপনি অন্ধ না। তাদের ভ্যালিডেশন আপনার আসলে দরকারও নেই। আপনার আল্লাহর ভ্যালিডেশন দরকার। দ্বীনের ভ্যালিডেশন দরকার। আর কিছুই আপনার পরোয়া করা দরকার নেই। আপনার জীবন - যৌবন, অর্থ - সম্পদ, প্রভাব - প্রতিপত্তি সমস্তই রাসুলুল্লাহ সাল্লাল্লাহু আলাইহি ওয়া সাল্লামের ইজ্জতের সামনে ধূল পরিমাণ। সেখানে তথাকথিত ওয়ানাবি বুদ্ধিজীবীদের ভ্যালিডেশন তো তুচ্ছ ব্যাপার। দুঃখের ব্যাপার হল, আমরা আসলে এই দ্বীনকে নিয়ে এই স্কেপ্টিকাল ভিউয়ে একদিনে আসি নি। আমরা কি রকম সমাজ বানিয়েছি একটু চিন্তা করে দেখেন। আমরা বিনোদনকে বানিয়েছি শিক্ষা, আমরা শিক্ষাকে বানিয়েছি বিনোদন। আমরা খেলাকে বানিয়েছি যুদ্ধ, আমরা যুদ্ধকে বানিয়েছি খেলা। আমরা লজ্জাজনক কাজকে বানিয়েছি স্বাভাবিক, আমরা স্বাভাবিক কাজকে বানিয়েছি লজ্জাজনক। আমরা অন্ধদেরকে বানিয়েছি প্রগতিশীল, আমরা প্রগতিশীলদের বানিয়েছি অন্ধ। একটু বোঝার চেষ্টা করেন, এই দুনিয়ায় আপনার দেহটা পর্যন্ত আপনার মালিকানায় নেই। আপনি কেবলই এর আমানতদার। দুনিয়া হবে আপনার কাছে দুই মূহুর্ত গাছের নীচে বিশ্রাম করার জন্য একটা ক্ষুদ্রাতিক্ষুদ্র সময়কাল মাত্র। আল্লাহর সাথে আপনার সওদাটা করে নিন। আল্লাহর সাথে সওদাটা কেমন? আল্লাহর সাথে সওদা হল আপনার জানের,মালের, ইজ্জতের, আব্রুর। বিনিময় নিয়ে টেনশন করা এই ক্ষেত্রে হাস্যকর। নিজের জীবনকে আল্লাহর ওয়াস্তে তুচ্ছ করুন। তুচ্ছ করতে না পারলেও, অন্তত তুচ্ছ ভাবার জন্য পরিশ্রম করুন। বিনিময় দাতা স্বয়ং রাব্বুল আলামীন। আলম সমূহের রব। আলম সমূহের রবের সাথে সওদাই সবচেয়ে ভাল সওদা। মুসলিম হিসেবে আপনার ঐ পর্যায়ের আমল নাই থাকতে পারে। কিন্তু ঐ পর্যায়ের বুঝ থাকতে হবে। অবশ্যই থাকতে হবে। আমি জানি আমাদের খুব বেশী কিছু হয়তো করার নেই। কিন্তু এই সভ্যতার ঠিকাদার শক্তির প্রতি অন্তর থেকে ঘৃণা করার অধিকার তো আছে। এই অধিকারটা সস্তা না। অতি সস্তায়, বুদ্ধিজীবিতা প্রমাণের তাড়নায় এটা বিকিয়ে দেওয়া ঠিক হবে না। মোটেই ঠিক হবে না। তাই না? আল্লাহ আমাদের আল্লাহর রাসুল সাল্লাল্লাহু আলাইহি ওয়া সাল্লামকে নিজের জানের চেয়ে বেশি ভালবাসার তৌফিক দান করে দিক। অন্তরগুলোকে রাসুলুল্লাহ সাল্লাল্লাহু আলাইহি ওয়া সাল্লামের প্রেমে অশ্রুসিক্ত করে দিক। আল্লাহ আমাদের মনে মুসলিম হিসেবে আত্মমর্যাদাশীল হওয়ার জন্য তাড়না তৈরি করে দিক। আমাদের উদাসীনতা আল্লাহ মাফ করে দিক। ভয়ংকর হাশরের মাঠে যেন আমরা লজ্জিত না হই।
ফ্রান্সের বড় বড় শহরের রাস্তায়, মোড়ে মোড়ে, বিলবোর্ড এ বিলবোর্ডে ও সরকারি বিল্ডিং এ আমার মুর্শিদ রাসুলুল্লাহ সাল্লাল্লাহু আলাইহি ওয়া সাল্লামের কার্টুন প্রদর্শিত হচ্ছে। পুলিশ প্রহরায় এই সব কার্টুনের এক্সিবিশন হচ্ছে। দম্ভভরে ফ্রান্সের রাষ্ট্রযন্ত্র ঘোষণা করছে, তারা কোনভাবেই এই কর্মকাণ্ড বন্ধ করবে না। সারা বিশ্বে যখনই কোন মুসলিম অন্যায় / অপরাধ কিছু করে, তার জন্য পৃথিবীর সমস্ত মুসলিমকে খুবই মাফ টাফ চাইতে দেখা যায়। ফ্রান্সের এই রাষ্ট্রীয় পর্যায়ে রাসুলুল্লাহ সাল্লাল্লাহু আলাইহি ওয়া সাল্লামের অবমাননার জন্যও কিছু মুসলিম ভাই - বেরাদরদের "মুসলিমরাই তো আগে হত্যা করেছিল" বলে যুক্তি দিতে দেখা যাবে। বলা যায় না৷ তারা মাফও চাইতে পারেন। কয়েকদিন আগেও চেয়েছেন। আপনারা এক কাজ করেন। রবিউল আউয়াল মাস চলছে। রাসুলুল্লাহ সাল্লাল্লাহু আলাইহি ওয়া সাল্লামের জন্ম ও 'মৃত্যু'র মাস। এই মাসের জজবা স্বরুপ আবারও আপনারা পৃথিবীবাসীর কাছে মাফ চেয়ে ফেলেন। মাফ চাওয়া বড়ত্বের লক্ষণ। আপনাদের মন যে বিরাট বড়৷ সেটা আরেকবার প্রমাণ করেন। বিশ্বাস করেন, কেউ বাধা দেবে না। চুড়ি পরে আছি বহুদিন তো হল। আরোও কিছুদিন না হয় থাকলাম।
আমাদের ভদ্র সমাজে সুদ নিয়ে কোন আলাপ হতে দেখি না। আলাপ না হওয়ার মূল কারণ হচ্ছে, আমাদের ভদ্র সমাজে যাদের হালকা পাতলা দ্বীনদারি আছে, মুরুব্বিরা হজ্বে গেছেন, বাসায় নামাযের চল আছে, ৫ ওয়াক্ত না হলেও ৪ ওয়াক্ত টাইপ চল আছে, রোযার চল আছে, তারা প্রায় প্রত্যেকেই ফিক্সড ডিপোজিট বা সেভিংস অ্যাকাউন্ট এ টাকা রাখেন। নাহলে পোস্ট অফিসে রাখেন। এফডিআর করেন। উনারা অনেকে জানেন (অনেকে জানেন না), এটাকে লভ্যাংশ ডাকা হোক আর মুদারাবাই ডাকা হোক, এটা কম্পলিট সুদ। বাট খুব আশ্চর্য হচ্ছে, দে টার্ন এ ব্লাইন্ড আই টু ইট। অ্যাজ ইফ, এটা নিয়ে কথা বলা যাবে না। আহলে হাদীস - হানাফী টাইপ ক্যাচাল করে এরা ঘামতে ঘামতে মসজিদ থেকে বাসায় আসেন তারপর রাতের বেলা ফিক্সড ডিপোজিটের জমা বইয়ে নামধাম - টাকার পরিমাণ লেখেন। হিসাব করেন, ৫০০০ করে ১০ বছরে কত পাব? আবার আফসোস ও করেন। "ইশ, লাভটা কমায় দিসে"। আপনারা যারা সন্তান আছেন, তারা বাবা মায়েদের সাথে এই ব্যাপারে কথা বলবেন। তারা বুঝতে না চাইলে জোর করবেন। তারা আপনার ভবিষ্যতের দোহাই দিলেও শুনবেন না। বুঝিয়ে ছাড়বেন। যারা এই কায়দায় ফিক্সড ডিপোজিট এর নামে সুদ খাচ্ছেন, জেনে বা না জেনে হোক, তাদের জন্য বলছি, সুদ ব্যাপারটা নিয়ে আল্লাহ ভয়ংকর সাবধান বাণী উচ্চারণ করেছেন। সুদ হচ্ছে আল্লাহ তা'লার সাথে যুদ্ধ ঘোষণা। মেটাফরিক ভাবে না। আক্ষরিক ভাবেই। আপনি যেদিন হাশরের পুনরুত্থান এ কবর ছেড়ে উঠে আসবেন, তখন একজন ফেরেশতা এসে আপনার হাতে অস্ত্র ধরিয়ে দেবে। এবং বলবে, " তুমি তো সুদ খেতে, তুমি আল্লাহর সাথে যুদ্ধ ঘোষণা করেছ। এই নাও অস্ত্র। যাও, এবার আল্লাহর সাথে যুদ্ধ কর"। একটু নিজেকে সেই জায়গায় কল্পনা করুন তো! কেমন লাগছে? আল্লাহ আমাদের আমল করার তৌফিক দান করুক।
নতুন দিনের বেঁধে দেওয়া কিছু অদ্ভুত ধরণের নিয়ম কানুন আছে। যেমন ধরেন, এরা ব্যক্তিস্বাধীনতার কথা বলবে। ম্যান ইজ বর্ন টু বি ফ্রী, এই জাতীয় আলাপ আলোচনা দেবে। আলাপ আলোচনা তো বাদ দেন এটাকে তারা রিলিজিয়াসলি, অ্যাগ্রেসিভলি, ভিগোরাসলি সব খানে প্রমোট করবে। পপুলার ফিকশন, পপুলার সিনেমা, এডিটোরিয়াল, আর্টিকেল সবখানেই প্রেজেন্টেশনে মাস্টারফুল স্কিলধারী লোকজন এগুলি লেখবেন, প্রচার করবেন। এমন একটা সোশ্যাল প্রেশার এরা সুধী সমাজে ক্রিয়েট করবে যে আপনি যদি সুধী সমাজের সেই গর্জিয়াস রেঞ্জে এন্ট্রি চান তবে আপনাকে বলতেই হবে যে, আপনি ব্যক্তি স্বাধীনতার একজন কট্টর সমর্থক। সবাই যা খুশী তাই বলতে পারে, যা খুশি তাই করতে পারে। এরপর শুরু হবে মজা। ইউ সি, ব্যক্তিস্বাধীনতা ব্যাপারটা খুবই রিস্কি একটা অ্যাটম বম্বের মত। ব্যক্তিস্বাধীনতা হ্যাজ কন্সিকোয়েন্সেস। মনে করেন যখন আপনি ব্যক্তিস্বাধীনতার ক্লজে রাজী হয়ে সুধী সমাজে এন্ট্রি পেয়ে গেলেন, দেন ব্যক্তিস্বাধীনতার লেঞ্জা ধরে আপনার জন্য নতুন নতুন ক্লজ চলে আসবে। আপনি যখন ব্যক্তিস্বাধীনতা ব্যাপারটায় পূর্ণ ঈমান এনে ফেলেছেন, তখন আপনাকে বলা হবে আপনি তাহলে ইসলামের সমালোচনা করার সুযোগে একমত হন। ইসলামকে চাইলেই যা খুশি তাই বলার অধিকার থাকা জরুরি। নবীদেরকে গালি দেওয়ার অধিকার কেন থাকবে না? তাদের চাইলেই আমি গালি দেব, তাদের নিয়ে কার্টুন এঁকে এক্সিবিশন করব। কেউ কিছু বলার কে? এটা করা আমার স্বাধীনতা। এবং ইন্টারেস্টিংলি তাদের এই লজিক মোটামুটি তাদের অ্যাঙ্গেল থেকে পুরোপুরি সাউন্ড। আপনার ধর্ম সংস্কারে ভীত মন যখন এতে সায় দিতে চাবে না, এর মৌখিক প্রতিবাদ করতে চাইবে তখন এরা এমন একটা ন্যারেটিভ নিয়ে হাজির হবে যে, ধর্ম ব্যাপারটা আসলে আধুনিক জামানায় একটা অপ্রাসঙ্গিকতা। আধুনিক সমস্যা সমাধান করতে এটা অপারগ। এক সময় চলেছে কারণ তখন সময় অন্যরকম ছিল। তখন সাইন্স ছিল না। মানুষ মহামূর্খ ছিল। তাদেরকে বোকা বানিয়ে ধর্ম আপার হ্যান্ড নিয়েছে। ১৪০০ বছর আগের কথা এতদিন পর্যন্ত কি আর টিকে আছে? এখন এটা সমস্ত অশান্তির মূল। ধর্মের নামে জিহাদ জিহাদ করে ধ্বংস বাদে এই যুগে আর কি হয়েছে? নাথিং। এটাকে এত সিরিয়াসলি নেওয়ার কিছু নাই। এটা যদি এতই সিরিয়াস হত তাহলে এদের মধ্যে এত বিভেদ কেন? এত দল কেন? সবই লোকদেখানো ব্যাপার। এই ধর্ম ব্যাপারটাকে বরং সামাজিক কিছু অনুষ্ঠানে সীমাবদ্ধ রাখাই ভাল। এই ন্যারেটিভ এর পাশাপাশি চলবে বুলিয়িং। বুলিয়িং এর হাজারটা উদাহরণ আছে। ছি ছি কোরবানি দেয়। এই টাকাটা গরীবদের দিলেই তো হয়। ছি ছি হজ্বে যায়। এই টাকাটা গরীবদের দিলেই তো হয়। ছি ছি পশু জবাই করে। পরিবেশটা শেষ করে দিচ্ছে বর্বরগুলি। ছি ছি ব্যাংককে সুদের আখড়া বলে। হাউ ব্যাকওয়ার্ড। ছি ছি মেয়েদের পর্দা করতে বলে। নারী-স্বাধীনতায় বিশ্বাস করে না। নাউ সি, ব্যক্তিস্বাধীনতা আর নারী - স্বাধীনতা দুইটা কিন্তু আবার দুই টার্ম। নারী - স্বাধীনতা হল মহিলা সীটে কেউ বসে থাকলে তাকে উঠায়ে দেওয়ার স্বাধীনতা। 😂🤣 জোক্স অ্যাপার্ট। নারী স্বাধীনতা এক মজার জিনিস। নারী স্বাধীনতার অনেক ভ্যারেন্ডাভাজা টাইপ আইডিয়ার মত কন্সেন্ট নামে এক বিচিত্র আইডিয়া নিয়ে ডিল করে। একে সুধী সমাজ "নো মিন্স নো" ক্যাম্পেন বানিয়ে গ্লোরিফাই করেছে। কন্সেন্ট ব্যাপারটা এই সময়ের ব্যক্তিস্বাধীনতার বাস্তবতায় আসলে ছোটবেলার ঘুঘুসই খেলার মত। ডান দিকে পড়লে আপনি সচ্চরিত্র / কিউটিপাই / প্রেমিক বা সোনার ঘাটে আর বাম দিকে পড়লে আপনি মলেস্টার / রেপিস্ট / কুত্তার বাচ্চা বা গুয়ের ঘাটে। ইধার সে একটু উধার হলেই, চান্দু তুমি শ্যাষ। কনসেন্ট এর নামে আপনি আসলে মই বেয়ে বেয়ে একসময় জরায়ুর স্বাধীনতা নামক একটা বিচিত্র আইডিয়াতে একমত হবেন। আসলে একমত হতে বাধ্য হবেন। আপনি যখন এই আইডিয়ার প্রতিবাদ করতে যাবেন, তখন সুধী সমাজের অবভিয়াস রিঅ্যাকশন হবে, "একজন নারী বা একজন পুরুষের যদি কোন সমস্যা না থাকে, তাহলে আপনার সমস্যা কি?" এই যুক্তি শুনে ব্যক্তিস্বাধীনতায় ঈমান আনা আপনি একটু থতমত খেয়ে যাবেন। আরে, তাইতো, যে যা খুশি করুক আমার কি? এটাই তো পরমতসহিষ্ণুতা। আই টোল্ড ইউ, ব্যক্তিস্বাধীনতা হ্যাজ কন্সিকোয়েন্সেস। মাই ফেলো ব্রাদার্স অ্যান্ড সিস্টার্স!! এসব যুক্তি আপাত দৃষ্টিতে খুব সাউন্ড আর রিজনেবল মনে হলেও এখানে একটা ভয়ংকর ফাঁকি আছে। । আপনি যখন ব্যক্তিস্বাধীনতার নামে ইসলামের নবীকে কটাক্ষ করবেন, তখন এতে আপনার মত প্রকাশের রাইট ঠিকই এক্সারসাইজড হবে কিন্তু সমাজের একটা বিপুল অংশের মাঝে আপনি বিভাজন তৈরী করে ফেললেন। সমাজে ভয়ানক একটা অ্যানার্কি ক্রিয়েট করলেন। চিন্তার বিষয় হল, সমাজের প্রায়োরিটি আসলে কি? আপনার মত প্রকাশের অধিকার নাকি, ট্রানকুইলিটি, ইকুয়িটি? আপনার মত প্রকাশের ব্যক্তিস্বাধীনতা যে লক্ষ লক্ষ মানুষের মনে কি ধরণের আঘাত দিচ্ছে সেটা কি মানবিক দৃষ্টিকোণ থেকে ভেবে দেখেছেন? এই মত প্রকাশের স্বাধীনতা আসলে কতটা উপকারী অ্যাজ এ হোল সোসাইটির জন্য যেটা হেট্রেড আর বিভাজন বাদে কিছুই তৈরী করতে পারে না? আপনি যখন কন্সেন্টের নামে ওপেন রিলেশনশিপ প্রমোট করবেন, এর কন্সিকোয়েন্স টাও চিন্তা করার দাবী রাখে। এই ধরণের বিশৃঙ্খল ব্যক্তিগত জীবন একজন মানুষের মস্তিষ্কে চিরস্থায়ী প্রভাব ফেলে। সে কোন কিছুতে স্থির হতে পারে না। একটা প্রোপার ফ্যামিলি শুরু করতে পারে না। বিয়ে নামক ইন্সটিটিউট কে তার বোঝা মনে হতে থাকে। পরিবারের চাপে সে বিয়েতে রাজী হলেও সেখানে অবিশ্বাসের চাষাবাদ হয়। বিয়ে বহির্ভূত সম্পর্ক এক্সপোনেশিয়ালি বাড়তে থাকে। ওপেন রিলেশনশীপ ব্যক্তিস্বাধীনতার এক্সারসাইজ, "লিভ-ইন" করা ব্যক্তিস্বাধীনতার এক্সারসাইজ, কিন্তু এর এফেক্ট তাদের জীবনেই বা কি, আবার সমাজের উপরেই বা কি? পরিবার নামক আইডিয়ার ইভেঞ্চুয়াল ডেমোলিশন এই ধরণের কর্মকাণ্ডের দুরবর্তী পরিণাম। আপনার আশে পাশে তাকিয়ে দেখুন, কতগুলো বিবাহবিচ্ছেদের খবর আপনি জানেন? খুব কম হওয়ার কথা না। সমাজে এর প্রভাব কি খুব পজিটিভ কিছু? এই যে মধ্যবয়েসী নারী - পুরুষদের বিচ্ছেদ হয়ে যাচ্ছে, এরা কোথায় যাচ্ছে? এদের সন্তানরাই বা কোথায় যাচ্ছে? এদের পরবর্তী জীবন কি খুব সাউন্ড অ্যান্ড সিম্পল? আমার মনে হয় না। কিন্তু সেটা নিয়ে ব্যক্তিস্বাধীনতায় ঈমান আনা সুধী সমাজের কোন বক্তব্য নেই। এই ব্যক্তিস্বাধীনতার লেবাস পরিয়ে আপনি সবকিছু ফেয়ার অ্যান্ড স্কোয়ার করে দিতে পারবেন। কিন্তু ব্যাপার গুলো কি আসলে এতটা সরল? এই সমস্ত কর্মকাণ্ড যা ব্যক্তিস্বাধীনতার দড়ি বেয়ে বেয়ে আপনার ঘরের দোরগোড়ায় এসে পৌঁছে যাচ্ছে, কখনোই কন্সিকোয়েন্স নিয়ে ডিল করে না। একটা কাজ করে ফেলা পর্যন্ত এর দৌড়, কিন্তু এই কাজটা করে ফেললে তার এফেক্ট টা কি পড়ে সেটা নিয়ে এর কোন চিন্তা নাই। ব্যক্তিসত্তার স্বাধীনতার কথা যারা বলেন এরা আসলে প্রচণ্ড স্বার্থপর বাদে আর কিছুই না। এদের সমস্ত চিন্তাভাবনা "আমি" কেন্দ্রিক। সব কিছু ধ্বংস হয়ে গেলেও এদের কিছু আসে যায় না। কিছুই আসে যায় না। সত্য কথাটা হচ্ছে ম্যান ইজ নট বর্ন টু বি ফ্রী। আপনাকে সমাজের অংশ হিসেবে বাঁচতে হবে। আপনার কোন কর্মকাণ্ডের জন্য আপনার সমাজের একজন ক্ষতিগ্রস্থ হবে, সেটা হতে পারে না। আপনার মনে চাইলেই আপনি যা খুশি তাই করতে পারেন না। আপনাকে অতি অবশ্যই আপনার সারাউন্ডিংস এর প্রতি সেন্সেটিভ হতে হবে। আপনাকে অতি অবশ্যই কালেক্টিভলি চিন্তা করতে হবে। ব্যাপারটা এভাবে ভাবুন। ধরেন আপনি গাড়ি চালানো শিখতে গেছেন। একদম নতুন নতুন। এখন আপনি আপনার ইন্সট্রাক্টর এর কথা পাত্তা না দিয়ে যদি অ্যাড্রিনালিন রাশের চাপে এলোমেলো অ্যাক্সিলেটরে চাপ দেন তাহলে অ্যাক্সিডেন্ট হবে। আপনার গাড়ির তো ক্ষতি হবেই সাথে আরেকজনের গাড়িরও ক্ষতি হবে। সেটা কি আপনার ইন্সট্রাক্টর অ্যালাউ করবে? নাকি করা উচিৎ? সে আপনাকে মানা করবে। আপনাকে কন্ট্রোল করবে। এখন আপনি যদি যুক্তি দেন যে, আমি টাকা দিয়ে শিখতে আসছি। আধা ঘণ্টা সময় শুধুই আমার, আমি যেমনে ইচ্ছা তেমনে গাড়ি চালাব। তাহলে আসলে আপনার কানের নীচে দেওয়া দরকার। আপনি তখন সমস্ত যুক্তি - তর্কের ঊর্ধ্বে। এখন প্রশ্ন আসবে আমাদের সামাজিক জীবনের ডু'জ অ্যান্ড ডোন্ট'জ এর ইন্সট্রাক্টর কে হবে? গাড়ির বেলায় তো বুঝলাম, কিন্তু জীবনের বেলায়? এটাই সবচেয়ে ইম্পর্ট্যান্ট প্রশ্ন। আপনি যদি খুব সচেতন ভাবে এই প্রশ্ন তোলেন এবং এর উত্তর জানার ব্যাপারে আন্তরিক হন তাহলে আপনার যেটা করতে হবে তা হল আপনাকে আপনার সমাজকে খুব ভালভাবে পড়তে হবে। আপনার সমাজের কন্ট্রোলে কারা? তাদের বক্তব্য কি? তাদের বক্তব্যের সাথে তাদের কাজের মিল কতটুকু? তারা কি প্রমোট করে? তারা সোশ্যাল কন্সিকোয়েন্সেস নিয়ে ভাবে কিনা? তাদের নেক্সট পঞ্চাশ বছরের ভিশন কি? এ সমস্ত প্রশ্নর উত্তরে আপনি দেখবেন সমাজের কন্ট্রোলাররা নানা রকম কায়দা বানিয়ে রেখেছেন। যেহেতু এগুলো তাদের নিজেদের বানানো কায়দা, তাই এটায় খুঁজলে কাঠামোগত ভাবে এবং প্রায়োগিক দিক থেকে আপনি প্রচুর ভুল ত্রুটি পাবেন, অসততা পাবেন। এবং আরো খেয়াল করলে দেখবেন, এই প্রচলিত পদ্ধতিতে এমন সব এলিমেন্ট রাখা আছে যেটা তাদের নিজেদের ব্যক্তিস্বার্থ ও ক্ষমতাস্বার্থ রক্ষা করে। আর কিছুই না। আপনি যদি তখন ইসলামের দিকে ফেরত যাওয়ার কথা ভাবেন, অথবা প্রচলিত সিস্টেমকে ইসলামাইজড করার কথা ভাবেন তাহলেও দেখবেন, এই ক্ষমতাশালীরা এমন এক অদ্ভুত কায়দায় ধর্মকে ব্যবহার করে দফারফা করে ছেড়েছেন যে, ধর্মের নতুন সমার্থক বা প্রায় সমোচ্চারিত শব্দ হয়ে দাঁড়িয়েছে ধান্দাবাজি। এটা অবশ্য কন্ট্রোলারদের জন্য খুব জরুরি। কারণ, ধর্মের হাতে প্রাইমারি ক্ষমতা যাওয়ার রিস্ক এরা নিতে পারেন না। একে ভিলিফাই করা তাদের জন্য অত্যাবশকীয় কর্মকাণ্ড। এবার একটু চিন্তা করে দেখেন তো, আপনার হাতে আসলে আর কি অপশন থাকে? অনেস্টলি চিন্তা করুন। আপনার চিন্তা, আপনার সমাজ। আপনারই তো চিন্তা করা উচিৎ। তাই না? আল্লাহ আমাদের বোঝার ও মানার তৌফিক দান করুক।
বাংলাদেশে কি এমন কোন মা আছে যাদের মনে হয় না যে, আমার ছেলেটা অনেক ব্রেইনি, খালি পড়তে চায় না? বাংলাদেশে কি এমন কোন স্বাধীনতার পাহারাদার শক্তি আছে, যাদের মনে হয় না যে, উনাকে বুল বোজানো হয়েছে? আসলে মা যেমন সন্তানকে ভালবাসেন, ঠিক তেমনি প্রতিটা স্বাধীনতার পাহারাদার শক্তি উনাকে ভালবাসেন। এদের জাজ করবেন না। মায়াভরা দৃষ্টিতে এদেরকে ট্রিট করুন। পৃথিবীতে লজিকই সব কিছু নারে পাগলা! লজিকই সব কিছু না। গৃহত্যাগী লজিক বলেও কিছু কথা থাকে। বিঃদ্রঃ গৃহত্যাগী জোছনা যেমন উঠলে ঘর ছেড়ে পালায় যেতে হয়, ঠিক তেমনই গৃহত্যাগী লজিক শুনলে ঘর ছেড়ে পালায় যেতে হয়। আমি গৃহত্যাগী লজিক শুনতে ভালবাসি।
শোনেন ভাই, আমরা এমন শাহবাগ চাইনি। ৭১ এ কি দেশ স্বাধীন করেছি এমন শাহবাগ দেখব বলে? নো। কভি নেহি। ছ্যা ছ্যা ছ্যা! স্বাধীনতা মালটাই হুমকির মুখে পড়ে গেল। স্বাধীনতা মালটাকে তো আমাদেরই দেখে শুনে রাখতে হবে, তাই না? এ লজ্জা আমার। এ লজ্জা সবার। এ দেশ আমান্না। একদমই আমান্না। কতা কি কিলিয়ার? না বেজাল আছে? বিঃদ্রঃ ইশা ছাত্র আন্দোলন কে জিজ্ঞেস করতে ইচ্ছে করছে, "এডি তরা ফাইসস কইত্থে"? 💛💛
আইফুঙ বায়ো না তেয়ো চলে আসল, আর কেউ "কিডনী বেঁচা" জোক শেয়ার দিল না, এটা কেমঙ কতা? নিউজফীড এত উন্নত হয়ে গেল কেমতে? আমি আইফুঙ ৭১ আসলে কিনব। বাংলাদেশের গর্বিত নাগরিক হওয়ায় আইফুঙ ৭১ এর আগের কুনু ভার্শঙ কিনাটা ঠিক হবে না। তখন কিন্তু ৭১ কে বর্জন কত্তে বল্লে কথা রাখতে পারব না। হুম্মম্মম।
এটা আমার ভাইর ছেলে। আমাদের গ্রামের বাড়ির ভাষায় একে বলে "ভাইর বিটা"। আমার এই ভাইর বিটাটা আমার কলিজার অংশ৷ আমার চেয়ে ভাইর বিটার মনোযোগ বেশি। কি বলেন আপনারা? উল্লেখ করা ভাল, আমি বইটার প্রথম চ্যাপ্টার শেষ করেছি। প্রথম চ্যাপ্টার টা ১৮৫৭ পরবর্তী সময়ে ইংরেজদের ভয়ংকর দমননীতি ও ইন্ডাস্ট্রিয়ালাইজড ম্যাস মার্ডার নিয়ে লেখা। পড়তে পড়তে চোখ ভিজে উঠেছে। কল্পনায় দেখতে পেয়েছি আমার কোন এক পূর্বপুরুষের অসহায় মুখের ছবি যে কিনা শুধু মুসলিম হওয়ার জন্যই বিদ্রোহী সন্দেহে জ্যান্ত পুড়ে মরেছেন। নির্দয় ব্রিটিশ সিপাহী সেই লাশকে বারবিকিউয়ের মত খুচিয়ে খুচিয়ে উপর নীচ করে দিচ্ছেন। উন্মাদ উল্লাসে মাতোয়ারা ব্রিটিশ রাজ। সভ্যতার সূতিকাগার। আমাদের বড় আফসোস, আমাদের গড়ে ওঠার কালে বাজারে এইরকম বই ছিল না। এই জন্যই ইতিহাসের নামে আমরা বিষ্ঠা ঘাটাঘাটি করেছি। আমার ভাইর বিটারা যখন গড়ে উঠবেন, তখন এই বইটা পাবেন। তারা যেন পান, আই উইল মেক শিওর অফ দ্যাট। হ্যান্ডস ডাউন। ইন শা আল্লাহ। আমার ভাইর বিটাটার জন্য দুয়া করবেন, যেন সে এমন এক সন্তান হয়, যার জন্য উম্মত দীর্ঘদিন অপেক্ষা করছিল। দীর্ঘদিন ধরে। আল্লাহ কবুল করুক।
চাল ৫৫ টাকা কেজি সিম ১৬০ টাকা কেজি কাঁচা মরিচ ২৪০ টাকা কেজি টমেটো ১৩০ টাকা কেজি বেগুন ১২০ প্রকারভেদ ১০০ টাকা কেজি ফুলকপি ১৪০ টাকা কেজি পিঁয়াজ ১০০ টাকা কেজি আলু ৫০ টাকা কেজি পেঁপে ৪৫ টাকা কেজি পটল ৭০ টাকা কেজি তিতা কড়লা ৬০ টাকা কেজি এর বাইরে শতেক বিল, শতেক ট্যাক্স, শতেক মেনটেনেন্স তো আছেই। যেই জাতিকে সবসময় ভাবতে হয় পেট কিভাবে চালাব, সেই জাতি কোন কিছু নিয়ে অ্যাক্টিভিজম করার কথা চিন্তাও যে করে, সেটাই বিস্ময়কর। টিকে থাকতেই তার জিহবা লম্বা হয়ে বের হয়ে যায়। নো ওয়ান্ডার, মানুষ কোন কিছুই সিরিয়াসলি নেয় না। নেওয়ার সুযোগ নেই। একেবারেই নেই।
১. মাঝে মাঝেই ইদানীং আমি চিন্তা করি, আমার মৃত্যুর দিনটা কেমন হবে। যেদিন আমি একটা জলজ্যান্ত মানুষ থেকে "লাশে" পরিণত হব, কেমন হবে সেই দিনটা? আমার বাসার মাঝখানে ড্রয়িংরুমের মাঝখানে কিছুটা ফাঁকা জায়গা আছে। আমি খুব ভাল বুঝতে পারি, লাশটা খুব সম্ভবত সেখানেই রাখবেন সবাই। আচ্ছা, আমার নাকে তো একটা তুলাও গুঁজে দেওয়া হবে, তাই না? আমার দাদীর লাশে আমি দেখেছিলাম ওরা তুলা ঠেসে দিয়েছিল। আমার মণিকাকা পরম আদরে তাঁর মায়ের মুখে হাত বুলিয়ে দিচ্ছিলেন। অশ্রুসজল আমার কাকা বিড়বিড় করে শেষবারের মত মাকে কিছু বলছিলেন বোধহয়, আমি শুনতে পাই নি। আচ্ছা, আমার বেলায় কে হাত বুলিয়ে দেবেন? আমার মনে মনে খুব ইচ্ছা আমি যেন ফজরের ওয়াক্তে আল্লাহর কাছে যেতে পারি। আধো আলো, আধো ছায়া। প্রচণ্ড বৃষ্টি পড়ছে। না থাক। প্রচণ্ড বৃষ্টি দরকার নেই। মৃত্যুর আগ মূহুর্তে ঝিরিঝিরি বৃষ্টি হলেও চলবে। বিরামহীন হালকা আওয়াজে বৃষ্টির শব্দের সাথে মিলিয়ে ফজরের অসাধারণ আযান সেই অদ্ভুত সময়ে কানে ভেসে আসুক, আল্লাহর কাছে আবদার। আচ্ছা, কতদিন বৃষ্টিতে ভিজি না জানেন? প্রায় ৩ বছর হতে চলল। সিঙ্গাপুরে যখন চিকিৎসার জন্য ছিলাম, তখন সেখানে ভীষণ বৃষ্টি পড়ত। কিন্তু সেই বৃষ্টিতে ভেজার সুযোগ ছিল না। কারণ, সে সময় চিকিৎসার প্রয়োজনে আমার হাতে একটা সেন্ট্রাল লাইন করা ছিল যেটা হার্ট পর্যন্ত কানেক্টেড। শরীরের ঐ অংশটা আমার ভেজানো নিষেধ ছিল। আমি প্রায় টানা ১.৫ বছর গোসল করার সময়েও সে জায়গাটায় বিরামহীনভাবে পানি ঢালতে পারি নি। আমি বৃষ্টিতে ভেজার প্রবল নেশা নিয়ে সিঙ্গাপুরের কুকুর - বিড়াল বৃষ্টি দেখতাম। আমার স্ত্রী আমার মন খারাপ করা মুখ দেখে চুল এলোমেলো করে দিয়ে বলতেন, "আমরা যখন সুস্থ হয়ে যাব, তখন বাংলাদেশে ফিরে যেয়ে দুইজন মিলে ধুমসে বৃষ্টিতে ভিজব, কেমন?" আমিও বোকার মত তার কথা মেনে নিতাম। তাছাড়া "সিঙ্গাপুরের বৃষ্টিটাও দেশের মত অত সুন্দর না" ভেবে মনকে বাঁধ মানানোর অভ্যাস হয়ে গিয়েছিল। সেই আমার আর সুস্থ হওয়াও হল না। এখন পর্যন্ত বৃষ্টিতেও ভেজা হল না। বউমণি আমাকে এভাবে ধোঁকা দিল। হঠাৎ করে মেঘ করলে ব্যস্ত ঢাকা শহর যেমন কালো হয়ে যায়, তখন আমার মৃত্যুর পরিবেশটা হলে বেশ হয়। বৃষ্টি আমি বড় ভালবাসি। ২. আমার লাশ টা গোসল দেওয়ার পর যখন মেঝেতে পাটির উপর রাখা হবে, প্রচণ্ড জাগতিক ব্যস্ততাও থাকবে নিশ্চয়ই। সবাইকে জানানো। মরা বাড়িতে ঘনিষ্ঠ - অঘনিষ্ঠ আত্মীয় - স্বজন যেই আসুক, সবাইকে কিছুটা হাসিমুখে রিসিভও করতে হয়। আমার যারা ভাই আছেন তাঁদের ঘাড়ে নিশ্চয়ই এই দায়িত্বটা পড়বে। আমার অনেক গুলো ভাই। আমি জানি আমি যেদিন চলে যাব এরা কাউকে কিছু বুঝতে না দিয়ে আড়ালে আড়ালে কাঁদবেন। আবার কাঁদার ফাঁকে ফাঁকে সবাইকে একটু হলেও বসাবেন। গ্রীট করবেন। আত্মীয়রা একটু লাশটা দেখতে চাইবেন নিশ্চয়ই। শেষ দেখা। আমার ভাইরা কাফন খুলে দেখাবেন। আমি কল্পনায় পরিস্কার দেখতে পাই, আমার বোন আর স্ত্রী গলাগলি করে সেদিন খুব কাঁদছেন। আমার বোনের কথা আপনাদের প্রায় কোন লেখাতেই বলা হয় নি। আমার বোনটা আমার চেয়ে ৬ বছরের ছোট। ওর জন্ম হওয়ার ১৫/২০ দিনের মাথাতেই আমার মাকে আবার অফিসে জয়েন করতে হয়। আমাদের তখন কঠিন জীবন সংগ্রাম। আমি তখন আমাদের পুরনো ঢাকার সেই দোতালার ভাড়া বাসায় কাজের লোক চায়না আপার আন্ডারে সারাদিন থাকি। খুবই নিরুত্তাপ দিন কাটে। ও হওয়ায় আমার বেশ ভাল সময় কাঁটার উপলক্ষ হয়। কী সুন্দর একটা বাচ্চা! আমার বোনটা হওয়ার পর এত্ত টকটকে লাল ফর্সা ছিল যে সবাই ওর নাম দিয়েছিল জাপানি ডল। আর মাথাভর্তি কী চুল!! ঘন চুল। আমি অবাক হয়ে ওর দিকে তাকিয়ে থাকতাম। চায়না আপার কাছ থেকে টাম্বলার কেড়ে নিয়ে ওকে খাওয়াতাম। ও যখন ঘুমিয়ে থাকত, ওর পাশে শুয়ে থাকতাম। শুধু অপেক্ষা করতাম, ও কখন ঘুম থেকে উঠবে! কিন্তু ও বেয়াড়ার মত প্রায় সারাদিনই ঘুমাত। ওর নীরবতা আমার অসহ্য মনে হত। অস্থির হয়ে যেতাম। আমি সে সময়ে আবেগ - অনুভূতির ব্যাপার গুলো সঙ্গত কারণেই বুঝতাম না কিন্তু সারাক্ষণ মনে হত ওকে জড়িয়ে ধরে থাকি। আমার বোন সেই ছোট্ট নিলোপলার চেয়ে সুন্দর কিছু আমি তখন পর্যন্ত আর দেখি নি। আসলে এখন পর্যন্তও দেখি নি। আমার কোলে করে ওকে বড় করেছি। কত ভাল যে আমি ওকে বাসি ও তার কিছুই তখন বুঝত না। এখনো বোঝে বলে মনে হয় না। আমার সেই বোনটা আজ অনেক বড় হয়ে গেছে। জানি না, আমি যেদিন মারা যাব তার আগেই ওর বিয়ে হয়ে যাবে কিনা। আমি কি দেখে যেতে পারব ও নতুন জীবন শুরু করেছে? অবশ্য আমি দুরতম স্বপ্নেও কল্পনা করতে পারি না আমার নিলোপলার বিয়ে হয়ে যাচ্ছে। আমি "নিলোপলা' বলে ডাকব আর ওকে ঘরে দেখতে পাব না, কেউ "ভাইয়া" বলে ডাক শুনবে না, এই পরিস্থিতি কল্পনা করতেও আমার চোখে পানি চলে আসে। আমার নিলোপলার বিয়ে হয়ে যাবে, ভাবা যায় না। আমি জানি আমার লাশ সবাই যখন মুখ খুলে খুলে দেখবে, আমার বোনটা খুব কাঁদবে। খুবই কাঁদবে৷ জানেন? ওকে আমি ভয়ংকর ধরণের ভালবাসি। আমার মৃত্যুর দিন আমার দৃঢ় বিশ্বাস আমার স্ত্রী অজ্ঞান হয়ে যাবেন। মেয়েটা খুব বেশি শারীরিক ধকল নিতে পারে না। সেদিন পারার প্রশ্নই আসে না। মনের গভীর দুঃখ থেকে যেই কান্না আসে সেটা আমার স্ত্রীর ব্রেনের জন্য খুব বেশি ক্ষতিকারক হবে। কাঁদতে কাঁদতে সে হুঁশে নাও থাকতে পারে। এই মানুষটা যে কী ভীষণ বিশ্বাস করে, এই ক্যান্সার আমার কিছু করতে পারবে না, আমি সম্পূর্ণ ভাল হয়ে যাব! সে আমাকে নিয়ে কত শত ছেলেমানুষী পরিকল্পনা যে করে ভাবতে পারবেন না। তার খুব স্বপ্ন একটা ফাউন্ডেশন করবে। যেটা টাকার অভাবে চিকিৎসা হচ্ছে না, এমন মানুষদের নিয়ে কাজ করবে। সেটার একটা বিজনেস উইং ও থাকবে। থাইল্যান্ড / চায়না থেকে সেই উইং প্রোডাক্ট ইম্পোর্ট করবে। একটা বড় ই - কমার্স জাতীয় কিছু হবে। আমি আবার সেই পুরনো দিনের মত সফটওয়ার টা বানিয়ে দিব। ফাউন্ডেশনের নাম হবে " আশাবরী".। ভাবুন তো, এত ছেলেমানুষ ও কেউ হয়। সেই বৃষ্টি ভেজা দিনে আমার লাশ দেখে তাঁর এই স্বপ্ন গুলো ভেঙে না যায়, এটাই আমার ইচ্ছা। সে বাঁচুক। আশাবরী ফাউন্ডেশন হোক। কোন সহৃদয়বান পুরুষ এসে তার হাত ধরুক। তাঁকে বলুক। "এই তো, আমি পাশে আছি, কে বলল তুমি একা?"। সে ভাল থাকুক। তার স্বপ্ন পূরণ হোক। তার কোলজুড়ে আসুক নতুন দিনের নতুন সন্তান। আমার সাথে সুখ হল না তো কি হয়েছে? সে ভাল থাকুক। সুখে থাকুক। আমার সাথে বিয়ে হয়ে তার জীবনের শুরুটা বড় কষ্টে কাটল। বাকীটা তার সুখে কাঁটুক। সর্বোচ্চ আনন্দে কাটুক। আল্লাহ যেন তাকে সব দেন। আমার মৃত্যুর দিন আমাকে শেষ দেখা দেখতে এসে বিব্রত হবেন আসলে আমার হাতে গোণা কিছু বন্ধু বান্ধব। এরা এসে বুঝতেও পারবেন না, কোথায় বসবেন, কোথায় দাঁড়াবেন। এদের তো কেউ আত্মীয়দের মত আন্তরিকতার সাথে ডেকে ঘরে বসাবেন না। এরা কাউকে লাশ দেখতে চাই বলতেও পারবেন না। আবার লাশ না দেখে বাড়িও ফিরতে পারবেন না। খাটিয়া দিয়ে যখন গ্যারেজে নামিয়ে নেওয়া হবে, তখনই একমাত্র সুযোগ। আমার যারা আসলেই ঘনিষ্ঠ ধরণের বন্ধু এরা একটু ইন্ট্রোভার্ট প্রকৃতির। এরা হয়তো নিঃশব্দে আমার লাশের খাঁটিয়াটা ঘাড়ে তুলে নেবেন, কিন্তু কাউকে মুখ ফুঁটে বলতে পারবেননা, "একটু দেখি তো ভাই"। আমার খুব ঘনিষ্ঠ বন্ধুদের মধ্যে অনেকেই আমার মৃত্যুর দিন আমাকে দেখতে আসতে পারবেন না। একটা সময় ছিল, আমরা বন্ধু - বান্ধবরা যখন এলাকায় সেলিমের চায়ের দোকানে এক সাথে বসতাম, আর কেউ বসার জায়গা পেত না। ১৫/২০ জন মিলে হৈহৈ। জীবনের প্রয়োজনে, খুব আশ্চর্য শোনালেও সত্য, এলাকায় আর এখন কেউই থাকেনা। সবাই বিদেশে সেটল করেছেন বা করার প্রসেসে আছেন। একদম সবাই। এলাকায় পড়ে ছিলাম শুধু আমি একা। সুতরাং আমার সাথে তাঁদের কারোরই শেষ দেখা হওয়ার সম্ভাবনা নেই। ভাবতে কেমন যেন লাগে। যাদের সাথে জীবনের এত সময় কাঁটিয়েছি, একদিন বাদে পরেরদিন দেখা না হলে মনে হত, কতকাল দেখা হয় নি, তাদের সাথে শেষ দেখা হওয়ার সম্ভাবনাটাও হিসেব করতে হচ্ছে৷ লোকে বলে, পৃথিবীতে নাকি সবচেয়ে ভারী বস্তু হল পিতার কাঁধে সন্তানের লাশ। সেদিন আমার বাবাকে এই অভিজ্ঞতার ভিতর দিয়ে যেতে হবে ভাবতেই খারাপ লাগছে। আমার বাবার পায়ে প্রচণ্ড ব্যাথা। উনি স্মুথলি হাঁটতে পারেন না। আর্থ্রাইটিসের কারণে। আমার চিকিৎসা চলাকালীন হার্ট অ্যাটাকও করেছিলেন। সেই খবর তারা আমার কাছে তখন গোপণ করেছিলেন। তার রিংও পরানো আছে। কিন্তু কি আর করা, একমাত্র ছেলে যেহেতু তাঁদের দেখভাল করতে অক্ষম ছিল তাই তাঁর এই খোঁড়া পা নিয়েই জীবিকার তাগিদে প্রতিদিন ভোর বেলা অফিস করতে বের হয়ে যেতে হয়। আমার বাবা, আমি যখন সুস্থ ছিলাম তখন বলতেন, "২০২১ সালের পর আর কাজ করব না। কমপ্লিট রিটায়ার। সারাদিন বাসায় শুয়ে থাকব।" আমিও তাগিদ দিয়ে বলতাম, "তোমাকে ইন শা আল্লাহ আর কিছু করতেও হবে না আব্বা। আমরা সব সামলতে পারব। একটা ফ্ল্যাট ভাড়া আছে। আমি চাকরি করব, আউটসোর্সিং করব (সুস্থ থাকার সময় করতাম কিন্তু), ব্যবসা করব, তমা(আমার স্ত্রী) কিছু একটা করবে। ইন শা আল্লাহ সব হয়ে যাবে।" কি কথা ছিল, আর কি হল বলেন তো? আমার চিকিৎসার জন্য সেই ফ্ল্যাটটাও বেঁচে দিতে হল৷ আর আমি তো আমিই। একটা বিকলাঙ্গ বোঝা হয়ে বেঁচে ছিলাম, যতদিন ছিলাম। আমার বাবার সাধের ২০২১ সালের রিটায়ারমেন্টটা আর আসল না। আল্লাহর ফয়সালা। যা আছে আলহামদুলিল্লাহ। খোঁড়া পায়ে বাবাকে এখনও অফিসে দৌড়াতে হয়, বাজার করতে হয়। মাঝে মাঝেই হাঁটতে গিয়ে রাস্তায় পড়ে যেতে হয়। আমার বাবা অবশ্য এসব কথা বার্তা একদমই আমলে নেন না। তার মত এরকম আবেগী মানুষ আমি আর দেখি নি। আমার ভিতরে যতটুকু আবেগ, পুরোটাই আমার বাবার কাছ থেকে পাওয়া। আমার ও নিলোপলার প্রতি তার আবেগের তীব্রতা এত বেশি সেটা বোঝানো কঠিন। আমাদের কে শুধু চোখের দেখা দেখতে পারলেও তার চোখ চকচক করে। তার সামনে বসে থাকলেও কতবার যে আমাদের নাম ধরে ডাকেন! কতবার যে গায়ে হাত বুলিয়ে দেন! আমি জানি না আমার নিঃস্পন্দ লাশের গায়ে যখন তিনি হাত বুলাবেন, তখন তার কেমন লাগবে!! আমি জানি না। সত্যিই জানি না। ৩. আমার খুব ইচ্ছা আমার কবর আমার দাদা বাড়ির কবরস্থান এ দাদার পাশেই দেওয়া হোক। দাদাকে যেদিন কবর দেওয়া হয় সেসময় আমার বয়স ১০/১১। আমার মনে আছে আমি জীবনে প্রথমবারের মত কবর খোঁড়া দেখছি৷ আমার দাদার লিভার ক্যান্সার হয়েছিল। ঢাকা থেকে লাশ বাড়িতে আনতে আনতে প্রায় সন্ধ্যা হয়ে গেছে। আমাদের বাড়ির কবরস্থানে তিন - চার জন লোক কবর খোঁড়ার আয়োজনে। হ্যাজাক লাইট জালানো হয়েছে। বেশ দ্রুত কাজটা এগিয়ে যাচ্ছে। আমার দেখতে বেশ লাগছে। কবর খুঁড়তে খুঁড়তে যখন গভীর হয়ে গেল, তখন আমার কেমন যেন অস্বস্তি লেগে উঠল। এত গভীর করছে কেন? এত নীচে দাদাকে ফেলে দিবে? এটা কেমন কথা? ফেলে দিয়ে আবার চাপা দিয়ে দিবে। কিছুক্ষণ আগ পর্যন্তও কবর খোঁড়াটা আমার কাছে ইন্টারেস্টিং মনে হলেও কবরের গভীরতা দেখে আর ইন্টারেস্টিং মনে হচ্ছিল না। কেমন ভয়ংকর একটা কালো ধরণের গর্ত। এখানে মানুষকে ফেলে দেওয়া হয়, তারপর চাপা দিয়ে চুপচাপ চলে আসা হয়। দাদাকে আর দুনিয়াতে কোনদিনও যে দেখা যাবে না, সেই সময় আমার প্রথম মনে হয়। আমার লাশের জন্যও সেইরকমই একটা গর্ত খোঁড়া হবে নিশ্চয়ই। তারপর ফেলে দেওয়া হবে, তারপর চাপা দিয়ে চুপচাপ চলে আসা হবে। এই দুনিয়ায় আর কোনদিন দেখা হবে না। আমার এই ফেসবুক অ্যাকাউন্ট থেকে নিশ্চয়ই কেউ স্ট্যাটাস দিয়ে দেবেন যে আমি আর নেই। আমার যারা আধা - পরিচিত, পরিচিত বা অপরিচিত মানুষ আছেন, তারা জেনে যাবেন যে তাসনীম আহসান আর বেঁচে নেই। মামলা ঢিসমিস, ডান্ডি ফট্টাস। ভার্সিটির যেসব বন্ধুদের সাথে আর দেখা হয় নি, বা যোগাযোগ থাকে নি তারা মুখ দিয়ে একটু চুকচুক করবেন। আমার মৃত্যুর খবর দেওয়া স্ট্যাটাসে ইন্না-লিল্লাহ লিখবেন। এইতো। ৪. আমি এখন মোটামুটি সম্পূর্ণই বিছানায় পড়ে গেছি। হাত - পা কাজ করতে চায় না। প্রতি মাসেই হাসপাতালে ভর্তি হতে হয়। বিচ্ছিরি সব হাই ডোজ কেমোথেরাপি নিতে হয়। চোখেও ভাল দেখি না। বইপত্র পড়তে কষ্ট হয়। চোখ দিয়ে পানি পড়ে। তাই আমার সময় কাটানোর জন্য আমি প্রায়ই একটা কাজ করি। আমার অসুস্থতা নিয়ে লেখা পুরনো পোস্টগুলো পড়ি। ঐ সময়টাকে মনে করি। আপনাদের কমেন্টের অ্যাপ্রিসিয়েশন গুলো দেখি। আপনাদের দুয়া গুলি দেখি। প্রায়ই চোখ ভিজে যায়। দুনিয়ার মায়ায় পড়ে যাই। আপনজনদের ছেড়ে মরে যেতে ইচ্ছা করে না। ইচ্ছা করে, সবাইকে আষ্ঠেপৃষ্ঠে জড়িয়ে ধরে শক্ত করে বাঁচি। আমার মাকে জড়িয়ে ধরে বলি, আমি ভাল হয়ে গেছি মা। আমার রোগ সেরে গেছে। আমার স্ত্রীকে বলি চল, আমরা বাঁচি। ভরপুর করে। আল্লাহ পৃথিবীতে যেই নেয়ামত দিয়েছেন, তা উপভোগ করি। লেটস মেক এ ফ্যামিলি। লেটস স্টার্ট ফ্রেশ! বাবাকে বলি, আব্বা, তোমাকে আর ক্লিনিকে যেতে হবে না। আর সাত সকালে অফিসেও যেতে হবে না। আমি আছি না?? আমার ছোট বোনটাকে বলি, "কিরে, তোর পছন্দের কেউ আছে নাকি? থাকলে তোর ভাবীকে বল"। নিলোপলার বিয়ের দিন সুস্থভাবে নিজের পায়ে দাড়িয়ে ওকে জড়িয়ে ধরে খুব কাঁদতে ইচ্ছা করে। হয়তো ওর দামী মেক আপ নষ্ট হয়ে যাবে। সে হোক। খুব ইচ্ছা করে, জানেন? খুব। কিন্তু ইচ্ছা করলেই সমস্ত হবে, এমন না। সেটা জরুরী নয়। যে যা পায়, সেটাই তার জন্য শোভন ও সুন্দর। আল্লাহ তা'লা কাউকে ঠকান না। আল্লাহ তা'লা আমার মনের অস্থিরতা দুর করুক। সমস্ত গুণাহ মাফ করে দিক। শহিদী মৃত্যু দান করুক। মৃত্যুর মূহুর্তে যেন আজরাঈল আলাইহিস সালাম অভিবাদন দিয়ে আমাকে তার সঙ্গে নিয়ে যান। আসমানের বাসিন্দারা যেন আমার রুহকে হাসতে হাসতে স্বাগত জানান। আল্লাহ কবুল করুক। আমাকে মোনাজাত মনে রাখবেন। দুয়ার দরখাস্ত।
আপনি সাম্প্রদায়িক নাকি অসাম্প্রদায়িক সেটা বোঝার জন্য একটা লিটমাস টেস্ট আছে। এই লিটমাস টেস্টটা কাজ করবে রিগার্ডলেস অফ দ্যা ফ্যাক্ট যে আপনি ইতিহাসের মনোযোগী পাঠক অর নট। টেস্টটা অনেকটা এইরকমঃ ১২০৩ এ বখতিয়ার খিলজি লক্ষণ সেন কে প্রায় বিনা বাধায় কুষ্টিয়া থেকে উচ্ছেদ করেন। লিজেন্ড হ্যাজ ইট যে, খিলজির ক্যাভালরিতে মাত্র ১৮/২০ জন মত যোদ্ধা ছিলেন। বলে রাখা ভাল, ৮ম শতাব্দীর দিকে এই রিজিওনে ইসলাম এর দাওয়াত ব্যবসায়ী সেইলরদের মাধ্যমে চলে আসলেও, খিলজির এই ইনভেশন টাই ছিল এই অঞ্চলে পলিটিকাল ইসলামের সূচনা। টেস্টের ফলাফলঃ ইতিহাসের এই পাতাটা পড়ার সময় যদি আপনার মধ্যে সামান্যতম আত্মতৃপ্তি কাজ করে অথবা অপমানে সামান্যতম গ্লানিও বোধ করেন তবে জেনে নেবেন, আপনি সাম্প্রদায়িক। রিমেম্বার, যবন হয়েও আপনি হিঁদুর মত ভাবতে পারেন আবার হিঁদু হয়েও যবনের মত। ব্যক্তিগত ভাবে আমার মনে হয়, ইটস ন্যাচারাল টু বি সাম্প্রদায়িক। সাম্প্রদায়িক মানে নিজের সম্প্রদায়কে ঔন করে তার প্রতি একটা আবেগ ও দায়িত্ববোধ অনুভব করা। অসাম্প্রদায়িকতা এক ধরণের হয় অকৃতজ্ঞতা নাহলে জ্ঞানহীনতা। অকৃতজ্ঞতা এই অর্থে যে, সে নিজের সম্প্রদায়ের প্রতি দায়বদ্ধ নয়। এর সুসাস্থ্যের ফলাফল সে গোটাই নেবে কিন্তু অসুখের দায়ে নৈবচ নৈবচ। আর জ্ঞানহীনতা এই অর্থে যে, সে নিজের সম্প্রদায়ের প্রতি বেখবর মাত্র। সে তার সম্প্রদায়ের গৌরব জানে নি, পরাজয়কে বুঝতেও চায় নি, তার দায়ও নেয় নি। যে তার নিজের অতীতই জানে না, সে তার বর্তমানকে জেনে কিভাবে একটা ভবিষ্যতের ন্যারেটিভ তৈরী করবে? অসাম্প্রদায়িক মানুষ শুধুই সেন্সেশনালিস্ট, জাস্ট একজন প্রিটেন্ডর মাত্র। অসাম্প্রদায়িকতা জাস্ট "প্রগতি" নামক আফিমে মোড়া প্রথাবিরোধীতায় আচ্ছন্ন একটা ডাবল স্ট্যান্ডার্ড ভেগ টার্ম মাত্র। সাম্প্রদায়িক আপনি হতেই পারেন। এতে লজ্জার কিছু নেই। সত্যি কথা কি জানেন, আধুনিক জামানা আসলে আপনাকে যেসব বিষয়ে লজ্জা দিতে চায় সেগুলোতে লজ্জা পাওয়ার কিছু নেই। বরং যেগুলোতে লজ্জা পেতে তারা মানা করে সেগুলোতেই লজ্জা পাওয়া উচিত।
নামাযে তেলাওয়াত করার জন্য সুরা ইখলাস আমাদের এই জন্য পছন্দ না যে এই সুরায় আল্লাহর পরিচয় আছে, আল্লাহর সংজ্ঞা আছে। আমরাতো সুরা ইখলাস কে এই জন্য বেছে নেই কারণ, এটা পড়তে খুব কম সময় লাগে। আমরা সেটাই করি যেটা আমাদের জন্য কনভিনিয়েন্ট। এটা এখন থেকে না করলে কেমন হয়? আল্লাহ আমাকে মাফ করুক। 
যেখানে অ্যাটর্নি জেনারেল এর মত পোস্টের একটা মানুষকে নরমাল পাবলিকের চেনারই কথা না, সেখানে তার মৃত্যুতে নরমাল পাবলিক উল্লাস প্রকাশ করছে। একটু ভেবে দেখুন কেনই বা তাকে মানুষ চেনে আর কেনই বা সে মারা গেলে মানুষ খুশী হচ্ছে? থিংক। বিঃদ্রঃ সিরিয়াসলি....। ডেমোক্রেসি..। ইজ ঠ্যু মাচ ওভাররেটেড। 🙂🙂
আমার একটা হাইপোথিসিস আছে। সমাজে যখন বিকৃত ক্রাইমের সংখ্যা বেড়ে যায় তখন এর দ্বারা একটা করাপ্ট রেজিম অসম্ভব উপকৃত হয়। ব্যাপারটা কি রকম আমি বলি। একটা ভয়ংকর ধরণের মানবিক অন্যায়, যেটা আপনাকে একটা সেন্স অফ ইন্সিকিউরিটি দেবে অ্যাজ ফর এক্সাম্পল রেপ বা ক্রসফায়ার, এটা সমাজে বেড়ে গেলে কি হয়? লেটস থিংক, রেপ আসলে কেমন ধরণের অপরাধ? মানব ইতিহাসে ঘটা অধিকাংশ যুদ্ধে রেপকে একটা হাতিয়ার হিসেবে ব্যবহার করা হয়েছে। আমি সামাজিক অ্যাস্পেক্টটা বাদ দিচ্ছি। তাই সে আলাপ থাক। যেহেতু আমি ছেলে তাই একটা মেয়ের উপর এটা কত বড় জুলুম সেটা আমি স্বপ্নেও ভাবতে পারি না তাই বলার চেষ্টা করাও ঠিক না। শুধু পরিবারের ঘনিষ্ঠতম পুরুষদের কোর ভ্যালুজ বিবেচনা করে বলতে পারি, রেপ শুধুমাত্র একটা মেয়ের উপর করা শারীরিক নির্যাতনে বা গ্লানিতে সীমাবদ্ধ নয়, এটা তার সাথে জড়িত সমস্ত পুরুষের যেমনঃ বাবা, ভাই, স্বামী বা প্রেমিকের আত্মমর্যাদা বা সেন্স অফ সেল্ফ এর ব্যাপার। একজন ভাই বা স্বামী তার বোন বা স্ত্রীর সম্ভ্রম রক্ষা করার জন্য জীবন বাজি ধরতে পারে। দ্যাটস হোয়াট পৌরষবোধ অ্যান্ড ফীলিং / বিইং অ্যালাইভ ইজ অল অ্যাবাউট। যাদের বোন আছে বা স্ত্রী আছেন তারা ব্যাপারটা ভাল বুঝতে পারবেন। প্রসঙ্গ হচ্ছে, একটু চিন্তা করে দেখুন তো, এই রেপ শুনলে এভারেজ ওয়ার্কিং ক্লাস, কনফ্লিক্ট এভয়েডিং, নন - বিপ্লবী পুরুষের মনে কি এফেক্ট ফেলে? সে মনে করে তার বোন - স্ত্রী - প্রেমিকা যেন এই অপরাধের স্বীকার না হয়, কোনমতেই না হয়। পিরিয়ড। টিফিন পিরিয়ড ও বলতে পারেন। তার ব্যাংক ব্যালান্স নেই, জমি - জিরাত নেই, প্রভাব বা প্রতিপত্তি কিচ্ছু নেই। তার বেঁচে থাকার চাদর হিসেবে সমাজে সামান্য ঐ সম্মানটুকু ছাড়া আর আছে টা কি? একটা সেন্স অফ প্রাইড তাকে মানুষ হিসেবে নগ্ন করে দিচ্ছে না। ঐ প্রাইডটুকুই তার অবলম্বন। কোনভাবে যদি তাকে এই সম্মান হারানোর ভয় দেখানো যায়, তাহলে সে কি করবে? তার প্রথম স্টেপ কি হবে? আড্ডাবাজিতে বা ফেসবুকের কমেন্ট সেকশনে সে যতই "চুপ থাকলে এর পরের পালা আপনার" বীর বাহাদুর সাজুক, তার প্রথম রিঅ্যাকশনই হবে সাইড কেটে যাওয়া। যে কোন ভাবে হোক তার পরিবারকে এমন কোন বিপদ থেকে রক্ষা করা, এমনকি সেই বিপদ হওয়ার সম্ভাবনাও বন্ধ করে দেওয়া। "চেপে যাও বস, দিনকাল ভাল না। মটকা এত গরম কল্লে কি চলে?" ঠিক এই চেপে যাওয়ার প্রবণতাটা আপনার ভিতরে সোশ্যালি ইঞ্জিনিয়ার করার জন্য এই ধরণের পৈশাচিক অন্যায় ঘটা একটা ইনভ্যালিড, নন - কমিটেড ও করাপ্ট রেজিমের জন্য খুবই দরকার। যত মানুষকে সচেতন / অবচেতন ভাবে ভয়ে রাখা যাবে, ততই বেশী মানুষকে চুপ রাখা সম্ভব৷ এই যেমন ধরেন, ক্রসফায়ার। টাকার বিনিময়ে কত ক্রসফায়ার কত জায়গায় যে হয় সে সম্পর্কে আপনার যদি যথেষ্ট ধারণা না থাকে, তাহলে আপনি সুখী মানুষ। গুণীজনেরা তো বলেই গেছেন "ইগ্নোরেন্স ইজ ব্লিস"৷ সমাজের নীচের তলায় বা উপর তলায় ঘটা "নাগালের বাইরের" ঘটনা গুলো যাতে "নাগালের ভিতরে" না চলে আসে এটাই সমাজের যে কোন তলার মনস্তত্ত্ব। অ্যান্ড ইউ সি, এই মনস্তত্ত্বকে পুঁজি করে যারা অপরাধের সোশ্যাল ইঞ্জিনিয়ারিং করেন তাদের জন্য এই অন্যায় গুলো হওয়া বা হতে দেওয়া বা হওয়ার পর বিচারহীনতার মোড়ক দেওয়া ইজ মোর দ্যান কনভিনিয়েন্ট ও তাদের জন্য মোর দ্যান লজিকাল। আপনাদের যাদের মেধা আছে, সাহস আছে, বয়স আছে ও কিছু স্কিল আছে, তারা কখনই এই সংস্কৃতিতে থাকতে চাবেন না, আপনার পরিবারকেও রাখতে চাবেন না। আপনারা অন্য দেশে, অন্য কোন সংস্কৃতিতে পাড়ি জমাবেন। আপনাদের সাথে সুবোধ ও পালিয়ে যাবে। আমরা যারা যেতে পারব না, তারা হয় এস্টাবলিশমেন্টের সুরে সুর মেলাবো নাহলে গাইতে ভুলে যাব৷ অ্যাট দ্যা এন্ড অফ দ্যা ডে, "সুবোধ, তুই পালিয়ে যা"। এটা আর এস্টাবলিশমেন্টের প্রতি কোন মকারি হবে না। এটাই এস্টাবলিশমেন্টের প্ল্যান, যেন সুবোধ পালিয়ে যায়। হোক সেটা জলে, হোক সেটা ডাঙায়, হোক সেটা পাহাড়ে। পিরিয়ড। টিফিন পিরিয়ড ও বলতে পারেন। আল্লাহ তা'লা আমাদেরকে সঠিকভাবে বোঝার তৌফিক দান করুক।
"শুনে মুসলমান" হওয়ার চাইতে "শুনে মোজলেম" হওয়া অনেক গৌরবের। শুনে "মোজলেম' হোন। দেশটাকে আফগানিস্তান বানাবেন না। "ইজলাম" এত কঠিন না। - ক্রিটিকাল "ইজলামিক" থিংকার 
প্রশ্নঃ সখী, ডিজিটালাইজেশন কাহারে বলে? উত্তত্রঃ এই কয়দিন আগেও টিপসই থেইকা দস্তখত ইজ্জতদার ছিল। এখন টিপসই দস্তখতের থেইকা ইজ্জতদার হইসে। ইহাকেই ডিজিটালাইজেশন বলে। আমি ডিজিটালাইজেশন এর "খাদেম"। "খাদেম" শুইনাই আমারে প্রতিবন্ধী মনে কইরেন না। পিলিজ লাগে।
নিজেকে সারাজীবন বিশ্ববিদ্যালয়ের থার্ড ইয়ারের ছাত্র হিসেবে দেখতে ও ভাবতে ভালবাসি। ভুল ভেঙে গেল সেদিনই যখন সদ্য বিশ্ববিদ্যালয়ে ভর্তি হওয়া "ব্লাডি ফার্স্ট ইয়ার" এর এক ছেলে শ্বশুরবাড়ির আত্মীয়তা সূত্রে "আংকেল" ডেকে বসল। আমি ডিপ্রেসড। কেউ কি আমাকে বিশিষ্ট সংবিধান ম্যান কামাল স্যার এর নাম্বারটা দেবেন। আশায় বুক বাঁধতাম। 
শাহাবাগী দের জন্য নতুন একটা নাম পাওয়া গেছে।তাদের কে শাহাবাগী না ডেকে ডাকুন "হাহাবাগী"। দেখলেই খালি হাহা করে হাসি পায় তো। এই জন্য। ওকা। এবার পাকিস্তান চলে যাচ্ছি। টাটা। বাইবাই। বিঃদ্রঃ আমার খাটিয়া জামাতের বাইয়্যারাও ধত্তে ফারবে। আমি রাগ করব না যে।
১. ভাঙা মন নিয়ে আসলে বেশি কিছু বলা শক্ত। তাও খুব বলতে ইচ্ছা হল। তখন ২০১৩ সাল কেবল শেষ হব হব করছে। এরশাদ সরকার পতন হওয়ার পর সার্বজনীনতার বিচারে আনুষ্ঠানিক কায়দায় গণতান্ত্রিক রাষ্ট্র ব্যবস্থা চালু হওয়ার পর বাংলাদেশের বেসামরিক(!!) ইতিহাসের সবচেয়ে প্রভাব বিস্তারকারী ঘটনাপ্রবাহের সাক্ষী হয়েছে রাজনীতি সম্পর্কে সম্পূর্ণ অজ্ঞ ও সিংহভাগে অবজ্ঞাকারী একটি নতুন প্রজন্ম। তারুণ্যের প্রবল অস্থিরতায় বিভক্ত হয়েছে বিচিত্র, বিকৃত ও ঘৃণাজীবিতায় ভরপুর একটি অনিরপেক্ষ রোমান্টিক ইতিহাস চর্চায় আপ্লুত নব্য তরুণ 'ডান' ও 'বামেরা'। নাস্তিক্যবাদ ও রক্ষণাত্মক আস্তিকতার সাথে মিলেমিশে একাকার হয়েছে সেইসসমস্ত একপেশে হায়েনার মত হিংস্র ইতিহাসবেত্তারা যার সাথে মিলেমিশে একাকার হয়েছে ভারতীয় আধিপত্যবাদ ও মূলধারার রাজনীতির সাথে ওতোপ্রোতভাবে জড়িত ইসলামি রাজনৈতিক দলগুলোর নীতিনির্ধারকদের ফাঁসিকাষ্ঠ। সামষ্টিক রাজনৈতিক আবেগ, কিছুক্ষেত্রে স্বার্থ ও ইসলামিক চেতনার আশ্চর্য এক ককটেলে, নানারকম বুনিয়াদি আদর্শগত পার্থক্য থাকা সত্ত্বেও একত্রিত হয়েছে ভিন্নধারার সমস্ত ডানপন্থী রাজনৈতিক ও আদর্শভিত্তিক গোষ্ঠি। দুই-তৃতীয়াংশ সংখ্যাগরিষ্ঠতার হাস্যকর ও অযৌক্তিক সংসদীয় গণতান্ত্রিক খেলায় হেরে রাজনৈতিক স্বার্থ আদায়ের হীন ও নোংরা উদ্দেশ্য নিয়ে এই সম্মিলিত শক্তিকে ব্যবহার করতে উদ্যত হয়েছে মূলধারার রাজনৈতিক দলগুলো। ফলশ্রুতিতে এসেছে সম্মিলিত শক্তির উপর ঐতিহাসিক দমন - নিপীড়ন। এক রাতেই তেরো দফা হয়ে গেছে উন্নাসিক উচ্চারণ মাত্র। ছাত্রদের রক্তে রঞ্জিত আকাশে উড়ে বেড়ানো রক্তাত্ত লিফলেট বাদে সেটা আর কিছুই হয়ে ওঠে নি। ঐতিহাসিক এই ত্যাগের ফলাফল হিসেবে মহান আল্লাহ তা'লা এই কুশিক্ষিত তরুণ প্রজন্মকে তখন যেন পাকাপাকি ভাবে দুটো ভাগে ভাগ করে দিলেন। রোমান্টিক ইতিহাস বিক্রেতারা একভাগের থেকে আস্তাকুঁড়ে নিক্ষিপ্ত হলেন। আরেকভাগের কাছে ইতিহাসের 'কর্তৃপক্ষরা' তথাকথিত চেতনার ধারক বাহক হিসেবে থেকে গেলেন। অশিক্ষিতরা গর্বভরে অশিক্ষিতই রইলেন যাদের প্রায়শই বিভিন্ন কমেন্টবক্সে ঘোরাফেরা করতে দেখবেন যারা আপনাকে পাকিস্তান পাঠিয়ে দিতে সদা প্রস্তুত থাকেন। ২. আমার সেলিব্রিটি তখন আহমেদ শফী রহমতুল্লাহ আলাইহি। প্রায়ই মনে হয়, একবার যদি হযরতের দুয়া নিয়ে আসতে পারতাম। একটু যদি উনাকে দেখতে পারতাম। আমার নবী সাল্লাল্লাহু আলাইহি ওয়া সাল্লামের শানে যে এত বেয়াদবি হল তার প্রতিবাদ যিনি সামগ্রিকভাবে পুরো বাংলাদেশে ছড়িয়ে দিতে পারেন, সেই মানুষটাকে কীভাবে না ভালোবেসে থাকা যায় আমার বুঝে আসত না। গতকাল পর্যন্তও আসে নি। চট্টগ্রামে পড়াশোনা করার সুবাদে সেই উত্তাল সময়ে আমার হুজুরের সাথে দেখা করার একটা সুযোগ হয়ে গেল। আল্লাহর ইচ্ছায় তখন আমার একজন ছোটবেলার বন্ধু হাটহাজারী মাদ্রাসার ছাত্র। দাওরা শেষ করছেন। বন্ধু আমাকে জানালেন যে, আর কয়দিন পরেই খতমে বুখারী হবে, এরপর তো আর দরস হবে না। বরকত হাসিল করার উসিলায় হইলেও মাদ্রাসায় চলে আস। একটা দরসে বসে যাও। আমিও রওনা হয়ে গেলাম। পাঁচকুল্লি টুপি পরে একদম ফুল গেটআপে পৌঁছালাম সেই ঐতিহাসিক বিদ্যাপীঠে। ক্লাসরুমে ঢুকে দেখলাম হাজার ছাত্রের বসার বন্দোবস্ত। অনেকেই অনুপস্থিত যদিও। তারপরেও যত ছাত্র দরসে বসে আছেন, আমার পুরো ডিপার্টমেন্টেও এত ছাত্র নেই। বয়স এর কারণে হযরতের গলা প্রচণ্ড ভারী হয়ে গেছে। মাইকে লেকচার দিচ্ছেন। বেশীর ভাগই আরবীতে। ছাত্ররা হাদীস পাঠ করছেন। হুযুর ব্যাখ্যা গুলো বুঝিয়ে দিচ্ছেন৷ আবার ছাত্ররা বুঝতে পারছে কিনা সেটাও সামনের দিকে প্রশ্ন করে যাচাই করে নিচ্ছেন। আরবীর ফাঁকে ফাঁকে বাংলায় যা বলছেন বেশীর ভাগই চিটাগাং এর আঞ্চলিক ভাষায়। আমি কিছুই তেমন ধরতে পারছি, এমন বলব না। দরস শেষ হওয়ার পরেই হুজুরের খাদেম সহ, ঘনিষ্ঠ ছাত্ররা তাঁকে হুইল চেয়ারে করে রুমে নিয়ে যাবেন। আমিও দৌড়ে গিয়ে উনার কাছে গেলাম। সেই প্রথম, সেই শেষ, উনাকে কাছে থেকে দেখার সুযোগ হল। আজকে থেকে ৭/৮ বছর আগের কথা বলছি। বয়সের চাপে উনার সমস্ত চামড়া কালো দেখাচ্ছিল। গভীর সমস্ত ভাঁজ মুখে। আমার মত সাধারণ মানুষের সাধারণত একটা সেলিব্রিটি ক্রাশ থাকে৷ তারা কিভাবে হাঁটেন, কিভাবে তাকান, কিভাবে হাসেন বাস্তব জীবনে সেটা সরাসরি দেখার একটা আশ্চর্য তাড়না আমাদের ভিতরে কাজ করে। উনি তখন আমার সেই সেলিব্রিটি। মুখে একটা স্মিতহাসি তিনি ধরে রেখেছেন। টানা দুই ঘণ্টা মত এত ইন্ট্যার‍্যাক্টিভ ক্লাস নেওয়ার পর কীভাবে উনি উনার মেজাজ ধরে রেখে হেসে যাচ্ছেন, আমি ভেবে পেলাম না। উনার সামনে পড়তে আমি হাতটা বাড়িয়ে দিলাম, উনি ধরে রাখলেন। আমি ছাড়িয়ে না নেওয়া পর্যন্ত ছাড়িয়ে নিলেন না। এত বড় ব্যক্তিত্বের সামনে আমার কিছুই বলার ছিল না। একদম গুঁটিয়ে যাচ্ছিলাম। শুধু মুখ ফুঁটে এটুকুই বলতে পারলাম, "হুজুর, দুয়ার দরখাস্ত"। উনি সম্মতিসূচক মাথা নাড়লেন। এর কিছুক্ষণের মাঝেই খাদেমরা তাঁকে নিয়ে যাওয়ার তোড়জোড় শুরু করলেন। অন্য কোন জামাতের দরস দেবেন। আশেপাশের ছাত্রদের কাছে শুনলাম, উনি নাকি সকাল থেকে প্রায়ই এশার আগ পর্যন্ত দরস দিতে থাকেন। ইখলাসের সাথে অ্যাক্টিভিজমের এই অপূর্ব নমুনা আর কোথায় পাওয়া যায় আমি জানি না। উনার চলে যাওয়ার পথে কী মনে করে জানি না অনেকক্ষণ তাঁকিয়ে রইলাম। ৩. আজকে আমার যৌবনের এই হিরো মারা গেছেন। সেদিনের মত আরও অনেক কঠিন কঠিন দিনেই আমি উনার পথের দিকে চেয়েছিলাম। আমাকে তিনি সাহস দিয়েছেন। প্রতিবাদের দীক্ষা দিয়েছেন। আমার হৃদয়ে যেই ব্যথা তথাকথিত প্রগতিশীলরা দিয়েছে তার প্রতিবাদের সম্মিলিত স্বর যেন আজকে আল্লাহর কাছে চলে গেলেন। এই দুঃখ কলমের কালি দিয়ে বোঝানো আমার দ্বারা কোনদিনও সম্ভব হবে না। উনি যদি হেকমতের উছিলা দিয়ে সেদিন এরকম একটা সম্মিলিত আওয়াজ না তুলতে পারতেন হয়তো উনাকে এতসব যৌক্তিক বা অযৌক্তিক প্রশ্নবাণে জর্জরিত হতে হত না। কোন হীনমন্য রাজনীতিক তাঁকে অপমানজনক নামেও ডাকত না। মাদ্রাসার পরিমণ্ডলে অন্যান্য আরেকজন সিনিয়র ওস্তাদ হিসেবেই জীবনের ইতি টানতে পারতেন। কিন্তু সেই জীবন তিনি সজ্ঞানেই বেঁছে নেন নি। শুধুমাত্র যদি এটুকুও বিবেচনা করেন তাহলেও দেখবেন তার প্রতি যে অমর্যাদা আমরা অকৃতজ্ঞরা করেছি, সেজন্য শুধুই লজ্জা পাচ্ছি। আর কিছুই না। ২০১৩ সালের বাস্তবতার সাথে ২০২০ এর বাস্তবতার অনেক ফারাক। রাজনৈতিক বাস্তবতা, সামাজিক বাস্তবতা কিছুই আর এক জায়গায় নেই। আমি জানি অনেক প্রশ্ন আছে যার সদুত্তর সংশ্লিষ্টদের কাছেও হয়তো নেই। কিন্তু তাই দিয়ে যদি আমরা আহমেদ শফীকে বিচার করি সেটা আমার কাছে গ্রহণযোগ্য হতেই হবে, এমন জরুরি নয়। শেষ কথা হিসেবে বলি, ব্যক্তি আহমেদ শফী রহমতুল্লাহ আলাইহির চাইতেও ব্যক্তিত্ব হিসেবে যেহেতু একজন রাজনীতির ক্রীড়নক আহমেদ শফী দুর্ভাগ্যজনকভাবে বাংলাদেশে অনেক বড়, তাই উনার মৃত্যু পরবর্তীও অনেক রাজনীতি হবে। কিন্তু সেটা যেন উনার ব্যক্তিসত্তাকে অপমান না করে সেই অনুরোধ আমি নেহায়েতই অপ্রাসঙ্গিক ও তুচ্ছ মানুষ হয়েও সংশ্লিষ্ট ব্যক্তিবর্গের কাছে রাখছি। আল্লাহ তা'লা উনাকে খুব সম্ভবত ইন শা আল্লাহ ভালবেসেছেন বলেই শেষ কাজগুলোকে হক্বের উপরে রাখিয়েছেন এবং সমস্ত ইসলামপ্রিয় মানুষের মনে উনার জন্য ভালবাসা ঢেলে দিয়েছেন। আল্লাহ যাকে ইন শা আল্লাহ ভালবেসেছেন, আল্লাহর ওয়াস্তে আপনারাও তাঁকে ভালবাসুন। আল্লাহ হযরতের বারযাখ - হাশর একদম চোখের নিমিষে পার করে দিক। কবরের ভয়ংকর পরীক্ষা পানির মত সহজ করে দিক। ইয়া মালিক, আপনি এই অসম্ভব সাহসী মানুষটাকে আপনার নিজের রহমতের চাদরে গুটায়ে নেন। আমরা আজকে একজন নক্ষত্র হারালাম। আমাদেরকে যোগ্য একজন রাহবারের ব্যবস্থা করে দিন আপনার ফয়সালা যে সর্বোত্তম তা আমাদের অন্তরে ঢেলে দিন। আহমেদ শফী রহমতুল্লাহ আলাইহির জন্য সবাইকে দিলখোলা ভাবে দুয়া করার অনুরোধ রইল। 
হামরা যখন ইনভার্ছিটিত থাকিতে ভিছি পতনের আঙদোলঙ কত্তাম তখন আমাগের ভিছিও পুলিশ ডাকিয়া, নিরাপোত্তার উযুহাত দেখাইয়্যা কেম্পাস বন্দো করিয়া দিত। হাটহাজারীও করোনার উযুহাত দেখাইয়া ভিছির আদেশে বন্ধ হইয়া একটা মূল্ধারার ইনভার্ছিটিত পরিণত হইছে দেখিয়া খুশি হইব না বেজার হইব বুঝিতে পারিতেছি নহে। আপনারাই কমেঙে ভুট দেন। আমি কি হাটহাজারি ইনভার্ছিটিকে কংগ্রেস জানাইমু নাকি ধিক্কার জানাইমু? নাকি ছুডুকালের মত আলিফ লায়লার লাহান "আকরাম, আকরাম আকরাম" মারিয়া ঘটনা থেকে হাত ধুইয়া শান্তিতে জীবঙযাপঙ করিতে লাগিব?
আন্নেরা দয়া করি মুশফিকরে আরেক্কানা জাতীয় বীরশ্রেষ্ঠ মাশরাফি বানাইয়েন না। উজ্ঞা মাশরাফি লই আরার অবস্থা কদ্দুর কাহিল হই গেসে। আর লাইগত ন। বুইচ্চেন্নি? আর বাঙ্গি বইলতে হাইত্তাম ন।
অ্যাভাটার অ্যাপ এর মাধ্যমে ফেসবুক কায়দা করে আমাদের সব ইনফরমেশঙ লিয়ে লিচ্চে, এই তথ্য সম্বলিত ব্যখ্যামূলক আর্টিকেল এখনো কেন কেউ লিখতেছে না? বাংলার থিংকারগোষ্ঠী, তাত্তারি লিখে ফেলুন৷ আগে লিখলে আগে পাইবেন ভিত্তিতে থিংকার পদবী বণ্টন হইবেক। ইউ নো হাউ ইট ইজ। 
কাউকে/কোন কিছুকে আমাদের কোন একটা ব্যাপারে অসম্ভব পছন্দ হয়ে গেলে অথবা কারোর/ কিছুর আদর্শের সাথে আমরা রিলেট করতে পারলে সাধারণত যেই ভুলটি করা হয় সেটা হল তাকে/সেটিকে আমরা নিস্পাপ ভাবা শুরু করি। অথবা তাকে এমন একটা আসনে মনে মনে বসাই যেন সে মোটামুটি ভুল - ত্রুটি মুক্ত একজন মানুষ/এন্টিটি। এরপর ইভেঞ্চুয়ালি যেটা হয় আমরা সেই মানুষটার/এন্টিটিটার কোন না কোন একটা ভুল বা বিচ্যুতি বা কৌশলগত ত্রুটি আবিস্কার করি ফর অবভিয়াস রিজন্স এবং তাকে/তাদেরকে যেই আসনে বসিয়েছিলাম সেখান থেকে ছুড়ে মাটিতে ফেলে দেই। অনেক ক্ষেত্রেই শুধু মাটিতে ফেলে দিয়েই ক্ষান্ত দেই না, তাকে / তাদেরকে মাটিতে ফেলে পিষে ফেলতে আগ্রহী হই। এই কাজটি করলে যেটা হয়, সেই গুণটা যার কারণে আমরা তার/এন্টিটিটার প্রতি ভালবাসা পোষণ করতাম, সেটাকে আমাদের জীবন থেকে হারিয়ে ফেলি ও নিজেরাই ক্ষতিগ্রস্ত হই। কাউকে ভালবাসলে বা কারোর দ্বারা ইন্সপায়ার্ড হলে সর্বদা এটা মনে রাখা ভাল, তাকে ফেরেশতা বানিয়ে রাখার কিছু নেই। ফেরেশতা বানিয়ে রাখলে সে শয়তান হতে কিন্তু বেশিদিন নাও লাগতে পারে। যে কোন আদর্শের/ মানুষের ফ্ল থাকতে পেরে ভেবেও তাকে ভালবাসা বা অ্যাডমায়ার করা যায়।
আমি শেখ হাসিনা।। কাজ করছি হাজার বছরের শ্রেষ্ঠতম বাঙালি, জাতির পিতা বঙ্গবন্ধু শেখ মুজিবর রহমানের ভোর রাতের স্বপ্ন ডিজিটাল বাংলা নিয়ে। 
জন্মদিন নিয়ে একটা বয়সের পর উচ্ছ্বাস প্রকাশ করাকে ছেলেমানুষী মনে করা হয়। ব্যাপারটা মাথায় রেখে আমি নিজেকেই যখন জাজ করতে বসলাম, দেখলাম আমি আসলে যথেষ্ঠই ছেলেমানুষ। জন্মদিন নিয়ে এখনো আমার ডিসেন্ট পরিমাণে আগ্রহ আছে। ছেলেবেলায় মনে পড়ে জন্মদিন এর রাতে একটু পরপর ঘনঘন ঘড়ির দিকে তাকাতাম যে কখন না জানি ১২ টা বেজে যায়। ১২ টা বাজলেই তো ৫ সেপ্টেম্বর, আর আমার জন্মদিন শুরু। এক সৌরদিন পার হয়ে যাওয়ার এমন একনিষ্ঠ - উৎকণ্ঠিত দর্শক আপনি মিল্কিওয়ে গ্যালাক্সিতে খুব বেশি পাবেন না৷ ৫ সেপ্টেম্বর হয়ে যাচ্ছে! বিষ্ময়কর ব্যাপার! ভাবা যায়! ৮৯ থেকে গোণা শুরু, ছোট্টহাতের কড়া গুণে দেখলাম, এখন তো ৯৬ সাল। ৭ বছর পূরণ হয়ে গেল। এখন থেকে বয়স ৮ বলা যাবে। সোজা কথা না। মনে পড়ে বাবা - মা অন্যান্য দিন ১১ টার মাঝে শুয়ে পড়লেও জন্মদিনের রাতে জেগে থাকতেন। লাইট জ্বালিয়ে নানা রকম এদিক সেদিকের গল্প নিজেরা করতেন। মার গায়ে আমি পা তুলে দিতাম। বাবা অসম্ভব নরম স্বরে এলোমেলো কথা বলতেন৷ সারাগায়ে আদর করে খসখসে হাতে হাত বুলিয়ে দিতেন৷ আমার যখন জন্ম হয় তখন আমার বাবা সরকারি ডাক্তার হিসেবে চাকরিসূত্রে ইরানে থাকেন। আমি সেখানেই হই৷ মনে আছে, জন্মদিনের রাতে বাবা অবধারিতভাবে আমার মা ও আমার সাথে আমার জন্মের স্মৃতিচারণা করতেন৷ আমাকে প্রতিবছর জিজ্ঞেস করতেন, "বলতো, তুমি কোন হাসপাতালে হয়েছ"? আমি উত্তর দিতাম, "বিমারিস্থান ইমাম জাফর সাদিক, আলী কুদার্সে"। বিমারিস্তান মানে হাসপাতাল। কি বার? "মঙ্গলবার"। পরের প্রশ্ন ছিল এরকম, " কয়টার সময়"? আমি বললাম রাত ৮:৪০। আম্মা বাবাকে মনে করিয়ে দিতেন এই বলে যে, " বাংলাদেশ সময় রাত ১০:৪০ এ। এই প্রশ্নোত্তর পর্বের মাঝে আমি একটু পর পর ঘড়ি দেখছি। আমাকে না বলেই আবার ১২ টা না বেজে যায়। বেজে গেলে কেলেংকারি হয়ে যাবে!! ঘড়ি পার হয়ে ১২টা বাজত৷ আব্বা - আম্মা বেসুরো গলায় শুয়ে শুয়ে বার্থডের গান গেতেন। কপালে চুমু দিতেন। শক্ত প্রতিযোগিতায় জড়িয়ে ধরতেন আমাকে দুপাশ থেকে। সোনা - ময়না - পাখি কত নামে ডাকতেন। আমি চোখ মুঁদে মার দিকে ঘেষতাম। কে জানে এতে বাবা অভিমান করতেন কিনা!! বাবাদের অভিমান দেখার কথা কেন যেন আমাদের কখনোই মনে থাকে না। আজকে ২০২০ সাল। কত বিচিত্রভাবেই না জীবন পালটেছে। গত ৩ বছর ধরে কাকতালীয়ভাবে হাসপাতালের কেবিনেই জন্মদিনের রাত গুলো কেটেছে৷ প্রতিবারই জটিল জটিল সব কেমোথেরাপির লাইন হাতে৷ এই তো আজকেও দুপুর বেলায় মেরুদণ্ড দিয়ে একটা কেমোথেরাপি নিলাম৷ এখন হাসপাতালের কেবিনে নানারকম তার হাতে পেঁচিয়ে রেখে আপনাদেরকে দুপুর আড়াইটার করোনা বুলেটিনের মত অর্থহীন আমার স্বাস্থ্য আপডেট এই ব্যক্তিগত স্মৃতিচারণার ফাঁকে একটু বলে গেলাম। তবে এতটা হতাশা প্রকাশ করাটা সুখী মানুষ হিসাবে আমার স্বভাবের বিপরীত৷ অজস্র ভালবাসা মিশ্রিত ইনবক্সে মেসেজ পেয়েছি। মায়াভরা অক্ষরে মানুষ জানতে চেয়েছেন আমি কেমন আছি। মনের কথা ইনবক্সে হলেও কেমন যেন মন পর্যন্ত পৌঁছেই যায়৷ আপনাদের মনের কথা আমার মনে পৌঁছেছে। আমি মুগ্ধ। এই প্রসঙ্গে একটা ঘটনা বলা যেতে পারে। আমার বোনের মেডিকেলের এক সিনিয়র আপু আমার ক্যান্সারের স্ট্রাগলটা জানেন। অসম্ভব সিম্প্যাথি ফীল করেন৷ জন্মদিন উপলক্ষে কেক কাটা ব্যাপারটা নাঈভ লাগলেও আমার কাছে খাবার হিসেবে কেক অত্যন্ত উত্তম খাবার। উনি চমৎকার কেক বানান, কমার্শিয়ালিই বানান। এইবার জন্মদিনে অসুস্থ হওয়ার পর প্রথম দেশে থাকার কারণে উনি একরকম জেদ করেই একটা কেক পাঠিয়ে দিয়েছেন। টাকা দেওয়ার কথা বললে, অত্যন্ত নাছোড়বান্দার গলায় মায়া মায়া সুরে বললেন, "আমার অনেক শখ, ভাইয়াকে একটা নিজের হাতে বানায়ে কেক খাওয়াব। টাকা দিতে চেয়ে প্লিজ লজ্জাটা দিও না।"
আমি আসলে এমন একটা জার্নি পার করছি, যেটা আসলে দলবল নিয়ে পার করা যায় না। খুবই লোনলি ধরণের জার্নি। ধাপে ধাপে মৃত্যুর দিকে এগিয়ে যাওয়াকে বেশি গ্ল্যামার দেওয়া আসলে সম্ভব না। তারপরেও আমার স্ত্রী - বোন ও পরিবারের অন্যান্যরা আমাকে একা থাকতে দিচ্ছেন না। তাদের উষ্ণসঙ্গ ও ছেলেমানুষী অপটিজিম দিয়ে আমার ঠোঁটে নানা ভাবে বাঁকা হাসি একে দিতে চাচ্ছেন। আঁকতে পারছেনও। আমার জীবনের একটা বড় শখ ছিল, আমার কথা মনে হলে আমার চেনা - অচেনা - অর্ধচেনা মানুষদের যেন বুকের ভেতরে একটা ব্যখ্যাতীত মায়ায় মুঁচড়ে ওঠে। আমার সেই শখ আল্লাহ পাক পূরণ করেছেন। কারণ, আপনাদের কথাও আমার সারাক্ষণ মনে পড়ে। সারাক্ষণ। অনেক কিছু বলার ছিল। বলতে ইচ্ছা করে। আসলে আল্লাহ তা'লা মানুষের কোন ইচ্ছাই অপূর্ণ রাখেন না৷ আপনাদের জন্য ভালবাসা। 
হলুদের অনুষ্ঠানে কন্যাকে হবু শ্বশুর - শাশুড়ির সামনে, নিজের বাপ - মা ও অন্যান্য মুরুব্বিদের সামনে ধেই ধেই করে নাচতে দেখলে যদি আমাদের আপত্তি না থাকে, তাহলে কন্যাকে হলুদ উপলক্ষে বাইক চালাতে দেখে এত বিরক্ত হওয়ার কারণটা আসলে কি? কেউ কি বলবেন?
স্মৃতিটা ব্যক্তিগত। আপত্তি হতে পারে, কী হবে প্রদীপ জ্বেলে, স্মৃতির সাথে সাপলুডু খেলে? কিন্তু ইদানীং আমার নিজেকে নীচের দলের মনে হচ্ছে, দো পাল কে জীভান সে, এক উমরি চুরানি হে, জিন্দেগী অর কুচ ভি নেহি, তেরি মেরি কাহানি হে। এক পেয়ার কা নাগমা হে।
গভীর গ্রাম। চট্টগ্রামের রাউজান। পাহাড়তলী নামক এক অজপাড়া গায়ে তৎকালীন পাকিস্তানের প্রভাবশালী রাজনৈতিক ফকা চৌধুরী তাদের পৈতৃক সম্পত্তিতে খুব সম্ভবত খুবই অল্প দিনের নোটিশে একটি ইঞ্জিনিয়ারিং কলেজের অনুমোদন দেন। এই অদ্ভুতুড়ে জায়গায় একটা প্রকৌশল বিশ্ববিদ্যালয় থাকলেও ভৌগোলিক ভাবে এই বিদ্যাপীঠ তার শরীর থেকে আমি যেই সময়ের কথা বলছি, তখনও গণ্ডগ্রাম এর উৎকট গন্ধ মুছে ফেলতে পারে নি। কখনোই প্রায় এখানে ইলেক্ট্রিসিটি থাকে না। শিয়াল ঘুরঘুর করে। পাহাড়ি জংলায় সাপ গুলো এঁকেবেকে যায়। প্রথম বর্ষের ছাত্রদের থাকার জন্য যে বরাদ্দকৃত টীনশেড, সেখানে বালকরা প্রায়ই সাপের কামড় খায়। ঢোড়া সাপের কামড় খেয়ে তারা প্রভোস্টের বাংলো ঘেরাও করে। অতি উৎসাহী নেতারা প্রভোস্টের বাংলোয় ঢিল ছোড়ে। সে অদ্ভুত তেজোদ্দীপ্ত সব দিন! এই গ্রামের সবচেয়ে সুন্দর যে ব্যাপার ছিল, সেটা হল বৃষ্টি। আপনারা যারা সিলেটে বৃষ্টি দেখেছেন তারা ব্যাপারটা কিছুটা বুঝতে পারবেন। সারাদিন বৃষ্টি। টানা। ২৪ ঘণ্টা। ৭ দিন। এই জাতীয়। পুরো বিশ্ববিদ্যালয় ভর্তি শুধু পাহাড় আর জংলা। এগুলোর ফাঁকে ফাঁকে শ্যাওলা পড়া কিছু বিল্ডিং। বৃষ্টির দাপটে সারাদিন একঘেয়ে ভাবে কানে তালা লেগে যাওয়ার মত শব্দ। আপনারা কখনও খেয়াল করেছেন কিনা আমি জানি না, তবে বিরামহীন বৃষ্টির শব্দ কিন্তু অত্যন্ত একঘেয়ে। ব্যাকগ্রাউন্ড স্কোরের মত সারাক্ষণ হতে থাকলে যখন দেখবেন হঠাৎ বৃষ্টি নেই, তখন আপনার মাথায় একধরনের বাড়ি মারবে। মনে হবে কি যেন নেই, কি যেন একটা মিসিং! আমি কেলাস ৯/১০ থেকে যখন ঢাকার একটি অত্যন্ত স্বনামধন্য ইশকুলের ছাত্র তখন থেকেই প্রবল রোমান্টিকতায় ভুগতাম। বৃষ্টি পড়বে অথচ সেই বৃষ্টিতে আমি আড়াল খুঁজব সেটা প্রায় কখনোই হত না। আমার খুব মনে আছে বৃষ্টি নামলেই আমার ইশকুল ইউনিফরম এর সাদা প্যান্ট আর সাদা শার্ট নিয়ে যখন কাঁদা মাখিয়ে বাড়ি ফিরতাম, সেটা আমার বাড়ির কাজের লোক পারুল আপার জন্য কতটা বিরক্তিকর হত। পারুল আপা কে কতদিন দেখি না! শুনেছি ওর একটা মেয়ে হয়েছিল, মারা গেছে। বিয়েটাও টেকে নি। আর বিয়েও হয় নি। জীবনের শেষ ভাগে এসে তার চোখ আমি আর মনে করতে পারি না। বৃষ্টি নিয়ে আমার এই বেলেল্লাপনা জাতীয় আহ্লাদী এই গ্রামে এসে পূর্ণতা পেল। আমি যেই আবাসিক হলের ছাত্র ছিলাম তার পাশেই একটা বেশ বিশালাকৃতির পুকুর ছিল। ঢাকা শহরে ফার্মের ভিতরে এসিতে প্রতিপালিত হওয়া ও পোল্ট্রি ফীড খেয়ে বেড়ে ওঠায় প্রতি ছুটিতে যখন গ্রামে যেতাম, তখন আমাকে অত্যন্ত স্বাভাবিকভাবেই সাতার না জানায় পাড়ে দাড়িয়ে থেকে পিচ্চি পোলাপানদের নদী পাড়ি দিতে দেখতে হয়েছে। মগ নিয়ে আমি বালতি সহ নদীর ধারে গোসল করছি, আর ৫/৬ বছরের বালকরা নদী পাড়ি দিচ্ছে, ব্যাপারটা যে কতটা পীড়াদায়ক, আপনারা সবাই বুঝবেন না। রাউজানের এই গ্রামে থাকতে গিয়ে আমি ঠিক করলাম। এবার কালী তোমায় খাব। বারে বারে ঘুঘু তুমি খেয়ে যাও ধান? তা হচ্ছে না। সাতার এবার আমি শিখে ছাড়বই। রাত - বিরেতে যখন তখন পুকুরে নেমে যেতাম। ঝুম বৃষ্টিতে। দৃশ্যকল্পটা খুবই রোমাঞ্চকর। আমার সাথে যদি বিভূতিভূষণ থাকতেন তাহলে কায়দা মত একটা বর্ণনা দেওয়া যেত। চারিদিক অন্ধকার, মাঝে মাঝে ইটের রাস্তা কাঁপিয়ে দেওয়া বাজ পড়ছে। চারিদিকে ব্যাঙের ডাক। আমি গলা ডুবিয়ে পুকুরে। যেদিন প্রথম চিৎ সাতার দিতে পারলাম, সেদিন বুঝলাম, পানির চেয়ে চমৎকার বিছানা তো আর হয় না। গায়ে পটপট করে বৃষ্টির পানি পড়ছে, আমি পানির বিছানায় ভাসছি। আধো - আলোতে কিছু দেখা যাচ্ছে আবার যাচ্ছে না। চোখ মেলছি, আবার মেলছি না। কিছু ভাবছি, আবার ভাবছি না। ঠিক এরকম একটা পরিবেশে আমার প্রথম সত্যিকারের পরিচয় হয় এই ছেলেটার সাথে। বৃষ্টি নামলেই আমি আমার আশেপাশের কাউকে নিয়ে ঘেনঘেন করতাম, চল পুকুরে নামি। দিনের বেলা ঠেলাঠেলি করলে অনেকেই রাজি হত কিন্তু রাতের বেলায় পুকুরে নামতে অনেকেই রাজি হতেন না। কি মনে করে আমি এই ছেলেটাকে বললাম, চল পুকুরে নামি। সে কি মনে করে রাজি হয়ে গেল। সেদিনের বৃষ্টিটা ছিল খুবই বিরক্তিকর জাতীয়। পুকুরের পানির চেয়ে বাইরের পরিবেশ ঠাণ্ডা। এমনই ঠাণ্ডা যে পানির উপরে শরীর ওঠানো যাচ্ছে না। পুকুর থেকে দৌড়ে গিয়ে হলের ভিতরে যে ঢুকে যাব, সেটাও সম্ভব হচ্ছে না। ঠকঠক করে কাঁপছে ১৯/২০ বছরের দুইজন বালক। উপায়ন্তর না দেখে আমরা গল্প শুরু করলাম৷ আমার পরিচয় হল আমার জীবনে দেখা অন্যতম একটা ভালমানুষের সাথে। এত রুচিশীল ও সৌখিন মানুষ সচরাচর দেখা যায় না। তার রুচির জায়গাটা হচ্ছে, খুব দামী কাপড়ের পাতলা ফিনিশিং এর মত। ভাল খাওয়া পছন্দ, ভাল ঘোরা পছন্দ। হি ওয়ান্টস টু লিভ লাইফ কিং সাইজ। জীবনকে খেলা হিসেবে নেওয়া এই অসম্ভব সাহসী মানুষটা গতকাল বিয়ে করেছেন। তার জীবনের এই সবচেয়ে আনন্দের দিনে আমি তার পাশে থাকতে পারি নি। জীবনে অসংখ্য অপূর্ণ শখের মত সবুজের বিয়েতে সাক্ষী দিতে না পারার শখটাও আমার পূর্ণ হল না। প্রিয় সবুজ ও তমা, তোদের বিয়েতে তো আমার আর তেমন কিছু দেওয়া হল না। আমার কাছে মানুষকে দেওয়ার মত নিজের স্মৃতিচারণা বাদে আর কিছু নেই। আমি জানি আমি হয়তো আর কিছুদিন পরেই থাকব না। তাই যাওয়ার আগে নিজের প্রিয়তম মানুষদের জন্য কিছু লিখে রেখে যেতে চাই৷ তোর বিয়েটা আমার ইচ্ছা পূরণের জন্য খুব সুন্দর একটা উপলক্ষ হয়ে থাকল। এই বিয়েতে হয়তো আমি ও আমার স্ত্রী তোদের বিয়ের সাক্ষী হতে পারি নি, তবে আল্লাহ - তা'লার কাছে ফরিয়াদ থাকবে যেন, জান্নাতে আল্লাহ আমাদের তোদের বিয়ের জন্য মেহমান বানায়ে নেন। আল্লাহ তোদের সুখি রাখুক। আমলে - ঈমানে রাখুক। আমার এই দুইছত্র লেখাকেই তোদের বিয়ের গিফট হিসেবে ধরে নিস। আল্লাহ তোদের জীবনের সমস্ত নেক ইচ্ছা মিলায়ে দিক। আল্লাহর কাছে আমি দুয়া করলাম। আপনারা আমার এই পাগল ধরণের বন্ধুটার জন্য দুয়া করবেন।
অসংখ্য ঈদের শুভকামনা জানিয়ে মেসেজ পাচ্ছি, কিন্তু দুঃখের ব্যাপার হলো একটারও উত্তর দিতে পারিনি। এছাড়াও মাঝখানে রক্তের প্রয়োজনে আমাকে ট্যাগ করে অনেকগুলো পোস্ট করা হয়েছে, সেগুলোর আপডেটও কাউকে জানাতে পারিনি। তাই উত্তর দেওয়ার আশায় আপাতত গুগলের সাহায্য নিচ্ছি। প্রথমেই বলি আমার প্লেটিলেট ২০ হাজার। রক্ত যে কোন সময়ে লাগতে পারে। আগ্রহীদের আমার ভাই বিরক্ত করবেন। একটা উত্তরও দিতে না পারার খুবই সামান্য একটি কারণ আছে। কারণটা হলো আমার ডান হাত একেবারেই কাজ করছে না। ব্যথা দিলে সেন্সেশন আছে কিন্তু আমি হাত দিয়ে কিছু করতে পারছিনা। পার্শিয়াল প্যারালাইসিস বলা যেতে পারে। ডাক্তারের বক্তব্য হল দীর্ঘদিন কেমোথেরাপি নেওয়ার কারণে এরকম হতে পারে। 2 ইঞ্চির বেশি হাত উঠাতে পারছিনা যেহেতু তাই একটা জিনিস খেয়াল করলাম। যেসব মানুষের একটা হাত নেই অথবা একটা পা নেই তাদের জন্য স্বাভাবিক জীবনের ছোটখাট কাজগুলো করা কতটা কঠিন! যেমন ধরেন পানির ট্যাপ ছাড়া অথবা যেমন ধরেন পানির গ্লাস উঁচু করা, অথবা যেমন ধরেন লুঙ্গির গিট বাঁধতে পারা। এগুলোর কোন কিছুই আপনি করতে পারবেন না। আমিও শুধুমাত্র এইসব কারণেই আপনাদের অনেক ফোন কল ধরতে পারছিনা, কোন মেসেজের উত্তর দিতে পারছি না। মাফ করবেন। অসুস্থতার সাথে হয়তোবা যুদ্ধ করা সম্ভব কিন্তু ডিজ্যাবিলিটির সাথে কিভাবে যুদ্ধ করতে হয় সেই পদ্ধতি আমার জানা নেই। এই বিকলাঙ্গতা আসার পরে একটা জিনিস খুব মনে হচ্ছে, আমাদের সবার উচিত আমাদের বাড়ির বৃদ্ধদের দিকে প্রচন্ড মনোযোগী হওয়া। এই মানুষগুলোর কথা একবার ভেবে দেখুন। বিছানা থেকে উঠতে গেলেও এদের কারো সাহায্য প্রয়োজন হয়। ইদানিং আমার সাহায্য প্রয়োজন হচ্ছে বলে তাদের কষ্টটা কিছুটা বুঝতে পারছি। তাদের তো আর ফেসবুক নাই যে তারা আমার মত ত্যানা পেচায় তাদের কষ্টের কথা লিখবে। ইনিয়ে-বিনিয়ে সহানুভূতি আদায় করবে। তাদের সাথে শুধু আমার একটা মিল। তারাও মৃত্যুর জন্য অপেক্ষা করছেন, আমিও মৃত্যুর জন্য অপেক্ষা করছি। আমার আর কোথাও যাবার নেই, কিচ্ছু করার নেই। নিজের অবস্থা দেখে একটা হিন্দি শের এর কথা মনে পড়ে গেল। অনেকেই হয়তো হিন্দি বোঝেন না তাদের সুবিধার্থে আমি সেটাকে কিছুটা বাংলা করার চেষ্টা করেছি। "নিজ জীবনের অংশটুকুন তো আমার কাঁটিয়ে যাওয়া শেষ চুন্নীবাবু, এখনতো শুধু বেয়াড়া হৃৎপিণ্ডের জেদে শরীর বেঁচে আছে, কি বলব আর দুনিয়াওয়ালোদের , যারা আখেরি শ্বাসগুলোতেও আপত্তি রেখে যাচ্ছে, মনের ক্ষেদ গুলোকে কেউ শায়েরি বললে পরোয়া করি না, কিন্তু কষ্ট তো তখনই লাগে যখন কেউ 'ওয়াহ ওয়াহ ওয়াহ' করে ওঠে।" আল্লাহ যেন আমাকে আল্লাহর রাহে কুরবানী হওয়ার তৌফিক দেন। আল্লাহর কাছে আমার একটাই দুয়া, আল্লাহর রাগ থেকে পানাহ। সবাইকে ঈদের অনেক অনেক শুভেচ্ছা। কোরবানির মাহাত্ম্য অনুধাবন করে আপনারা নিজের স্বার্থ গুলো আরো বেশি বেশি করে ছাড় দেবেন এই আহবান রইল। আপনাদের অনেক ভালবাসি। জানেন সেটা?
টুকটাক জ্ঞান - বুদ্ধি হবার পর আমার মনে পড়ে আমি সবসমই একজন রাইটার হতে চাইতাম। ব্যাপারটা মোটেও সচেতন কিছু না। কিছুটা আরোপিত বলা যেতে পারে। এর পিছনে অনেকাংশে আমার মা দায়ী। আসলে আমি রাইটার হতে চাইতাম বলার চেয়ে বলা ভাল আমার মা চাইতেন আমি যেন কিছু লিখি। আমি যখন ১ কি ২ কেলাসে পড়ি তখন থেকে আমার মনে আছে আমার মা আমাকে প্রতি বছর নয়া ডায়েরি ধরিয়ে দিতেন। প্রতি বছরই বলতেন, - প্রতিদিন কি হয় না হয়, সব লেখবি। মার শাড়ির আঁচল পেঁচিয়ে ধরে ঢলতে ঢলতে আমি জিজ্ঞাসা করতাম - কি লেখব? মা চুল এলোমেলো করে দিতে দিতে বলতেন, -তোর যা ভাল লাগে! -না, তুমি বলে দাও! মা টেনে টেনে বলতেন - লেখবি। আজকে স্কুলে কি হল? বন্ধুরা কি করলি? আজকে স্যার রা কি বলল? কারো সাথে ঝগড়া করলি কিনা...। এসব লেখবি। - কয় উইকেট পেলাম, সেটা লিখতে পারব? মা স্মিতহেসে বলতেন, আবার জানি না হয়তো খানিকটা রেগে বলতেন - উইকেট পাওয়ার গল্প কেউ লেখে? - তাহলে কি লিখব? আমার অসহায়, সাধারণ, সুকুমার সুরে বেসুরো মা আত্মসমর্পণ করে বলতেন - আচ্ছা যা, লেখিস। তোর উইকেটের কথাই লেখিস। মায়েদের রাগ আর প্রশ্র‍য়ের মাঝে পার্থক্য কেন যেন কোন সন্তান কখনোই বুঝতে পারেন না। আমিও বুঝি নি। আজও বুঝি না। মা'র সম্মতি যেন আমাকে মায়ের আঁচলে আর থাকতে দেয় না। ছুঁটে ধেয়ে যাই আমি নতুন ডায়েরিটার দিকে। না জানি কোন নতুন সেই উপহার! ছোটদেরও ডায়েরি থাকে। সহজ কথা না। ক্লাসের তো কারোর নেই। ছোটখালারও একটা ডায়েরি আছে। খালা প্রায় প্রায়ই কি যেন খুলে খুলে দেখে। লিখতে লিখতে মাঝে মাঝে কাঁদেও। সেটা ধরতে গেলে "গেলি,এখান থেকে" বলে মারতে আসে। এখন আমি নিজেই ডায়েরির মালিক। আমি তাহলে বোধহয় খুব একটা ছোট নেই৷ আমিও লেখব। আর কাউকে ধরতে দেব না। ডায়েরি খুলেই প্রতি বছরের অবশ্য করণীয় কর্মকাণ্ড ছিল নিজের নাম, বাবার নাম, মার নাম, ইত্যাদি পূরণ করা। আমার বেশ ভাল মনে আছে, ঠিকানা ঘর পূরণ করতে কত কতবার যে মা'র মেজাজ গরম করেছি। - আম্মু, পোস্টঅফিস কি? - আম্মু, পোস্টকার্ড তাহলে কোনটা? তাহলে পোস্টাল কোড? - আম্মু থানা কি? ও, পুলিশ স্টেশন? আচ্ছা, সেটা তাহলে কোনটা হবে? বিপত্তিটা বাঁধত স্থায়ী ঠিকানা লেখার সময়। মাকে জিজ্ঞেস করলে বলতেন, - যাও, আব্বার কাছে জিজ্ঞেস কর। আব্বার কাছে স্থায়ী ঠিকানা জানতে চাওয়া একটা পরীক্ষার মত ব্যাপার। অংক পরীক্ষা। যেই অংক পরীক্ষার সরলের দুই লাইন আমি পারি, কিন্তু শেষে উত্তর আসে ১৫৬ নাহলে ৭৩। অবধারিতভাবেই আমি স্থায়ী ঠিকানা সংক্রান্ত প্রশ্নের উত্তর কিছুই জানতাম না। আমাদের কথোপকথন পরিস্থিতি হত অনেকটা এই রকম। আব্বা চশমা পরে কঠিন গলায় ভাইভা নিতেন - আমাদের গ্রামের নাম কি? - সাবেক খাটোর - গুড, থানা? - মাগুরা - চোখ মুখ শক্ত করে বলতেন, তাহলে জিলা কি? ঢাকা? আমি কোনমতে বলতাম, - না, আব্বা জিলা শালিখা। - তাহলে ইউনিয়ন? আমি এমন ভাবে ফ্যানের দিকে তাঁকিয়ে থাকতাম, যেন ফ্যানের পাখায় উত্তর লেখা আছে। - ভুলে গেছি। আব্বা প্রচণ্ড রেগে যেতেন। - তাতো ভুলে যাবাই। মনে তো থাকে শুধু খেলা আর খেলা। বল, তিন সাতে কত? আমার সেই মূহুর্তে কিছুই মনে পড়ছে না তিন সাতে কত? সাত দু'গুণে ১৪ তো ঠিক আছে। কিন্তু তিন সাতে কত? একবার মনে হচ্ছে ২৩ আরেকবার মনে হচ্ছে ২৫। মনে মনে আল্লাহর কাছে বলছি, আল্লাহ আমাকে একবার বলে দাও, তিন সাতে কত। আর কিছু চাই না। আমি তুমুল সাহস নিয়ে কাঁপা কাঁপা স্বরে বললাম - ১৯. বাবা কাঁই হয়ে গেলেন। গত সপ্তাহে ১২ ঘরের নামতা পড়িয়েছেন। আর গবেটের বাচ্চাটা এখন বলছে কিনা তিন সাতে ১৯। গাধা ছেলে। বাবা দিলেন এক চড়৷ আমি আকাশ ফাঁটিয়ে কাঁদছি। হৈ - হৈ অবস্থা। মা এসে আমাকে নিয়ে উদ্ধার করলেন। আনো আজিজ মিমি, কেন চাচা চৌধুরী। বিতিকিছরি ব্যাপার। আজিজ মিমি কিনতে যাওয়ার সময় বাবা কোলে করে নিয়ে গেলেন। আমি গ্যাঁট হয়ে বাবাকে ধরে আছি। বাবার ঘাড়ে মাথা রাখছি না। ঘাড় শক্ত। বাবা মাথাটা ঠেসে ঘাড়ে রাখলেন। মাথায় আলতো হাত বুলাতে বুলাতে বাবা মোড়ের দোকানে নিয়ে যাচ্ছেন। মিমি কিনে দিলেন। একটা নতুন বানানা রাবারও কিনে দিলেন। বানানা রাবারের গন্ধটাও মনের মত। আরও দিলেন। একটা এরোপ্লেন বল। ফেরার পথে ঘাড়ের উপরে তুলে নিলেন। আমার সমস্ত মুখ - হাত মিমিতে ভরা। মুখে অস্কার জয়ের হাসি। বাসায় ফিরে মিমি খেতে খেতে বাপ - ব্যাটা নতুন ডায়েরিটার স্থায়ী ঠিকানায় পরম আদরে ও মমতায় লিখলাম। - সাবেক খাটোর, গঙ্গারামপুর, শালিখা, মাগুরা। মনে হয়, এই তো। সেদিনেরই কথা! আজকাল খুব মনে হয়, আমার বাবার সাথে যদি ঠিক সেইভাবে আজিজ মিমি কিনতে যেতে পারতাম। কিন্তু বাস্তবতা মোটেও সেরকম না। বাস্তবতা ভিন্ন। সবসময় আপনাদেরকে একই রকম খবর একইভাবে দিতে ভাল লাগে না। তাও আমি ও আমার বর্তমান জীবন এতটাই বোরিং ধরণের যে, একই রকম খবর আপনাদেরকে একইভাবে দিতে হয়। অতি সংক্ষেপণের ব্যর্থ চেষ্টা করি। "আমার আপনার চেয়ে আপনি যে জন" সে আমাকে আমার আপনায় পুনরায় খুঁজে পেয়েছে। হেয়ালী বাদ। আমার ক্যান্সার তৃতীয়বারের মত অফিসিয়ালি ব্যাক করেছে। কেস হিস্ট্রি অতি সরল। আমার ইনিশিয়াল ক্যান্সারটা ছিল বোনম্যারোতে। ট্রান্সপ্লান্ট করালাম। ৯ মাস ভাল ছিলাম। ফেরত আসল কিডনীতে। সেকেন্ড বোনম্যারো ট্রান্সপ্লান্ট সাজেস্টেড ছিল উইথ ১০% সাকসেস হিস্ট্রি। আমি রাজি হলাম না। কেমোথেরাপি নিলাম। ৬ মাস ভাল থাকলাম। এই ধরণের কেসে জেনারেলি রোগী বছর খানেক টেকে আল্লাহর উদাহরণ ধর্তব্যে না রাখলে। আমার ডাক্তার আমাকে বলেছিলেন ৩ মাস বাঁচব। ৩ মাসের বেশিই বেঁচে আছি আলহামদুলিল্লাহ। তবে এই মাসে এসে রেগুলার টেস্টে গিরিঙ্গি পাওয়া গেল, আমার ব্রেনের সিএসএফ ফ্লুইড টেস্ট নামক এক পরীক্ষায় পাওয়া গেছে, আমার ব্রেনের ৭০% সেল লিউকিমিয়া সেল। ৬-৯% এই ধরণের কেসে ব্রেনে এই ঘটনা ঘটে। আমার রব ফয়সালা করলেন, আমাকে এই ৬-৯% এর মধ্যে রাখবেন। মানুষ একজীবনে কতরকম খবর শোনে বলেন তো। আমি বোধহয় খুব স্বল্পসংখ্যক মানুষদের মধ্যে একজন হব, যে জীবনে তিনবার "আপনার ক্যান্সার হয়েছে" এই খবর শুনলাম। ক্রিকেটে হ্যাট্রিক এর মত ক্যান্সারে হ্যাট্রিক! ভাভাযায়েগ্লা। নিজেকে গরীবের ওয়াসিম আকরাম মনে হচ্ছে। "আপনার ক্যান্সার হয়েছে" শুনলে ইদানীং আমার বলা উচিৎ, "ঘোড়ার মাথা হয়েছে। ব্যাটা উজবুক"। শেষ খবর বলি। শেষ খবর পাওয়া পর্যন্ত নিজস্ব সংবাদদাতা জানাচ্ছেন, ব্রেনে ইফেক্ট করার জন্য নিজের মধ্যে প্রবল মানসিক পরিবর্তন অনুভব করছি। কেমোথেরাপি নিচ্ছি মেরুদণ্ডে ইঞ্জেকশন দিয়ে দিয়ে। তার সাইড ইফেক্টের বাইরেও নিজের আবেগের নিয়ন্ত্রণহীনতা বেশ টের পাচ্ছি। এই হঠাৎ খুব হাসছি। হঠাৎ প্রচণ্ড রাগ হচ্ছে। আমার আজিজ মিমির মহাপরাক্রমশালী বাবাকে ইচ্ছামত বকাঝকা করছি। মাঝে মাঝে মনে হচ্ছে একটা রড নিয়ে এসে বাসার সমস্ত কাঁচের জিনিস মসলার মত গুড়োগুড়ো করে ফেলি। আবার মনে হচ্ছে আজ সবাইকে মাফ করে দিলাম। আবার মাঝে মাঝে মনে হচ্ছে আমার স্থায়ী গ্রামের ঠিকানায় একটা নৌকা নিয়ে উপস্থিত হই। ঘোর বর্ষায় ঝুম বৃষ্টিতে মাঝ নদীতে বসে থাকব। সাথে আমার এপিক উপন্যাসটা লেখার কাজে হাত দেব। ১৯৫২ তে আমজাদের মাতাল ঢাকা বিশ্ববিদ্যালয়ের গল্প। যেখানে রক্তাত্ত প্রান্তরের মত উত্তাল সংলাপ থাকবে কিন্তু আরেক ফাল্গুণের মত ম্যাড়ম্যাড়ে চেতনা থাকবে না। থাকবে ১৯৭১ এ শাহজাহান ও তার পরিবারের নকশাল বাহিনীর ধাওয়া খেয়ে ভিটে ছাড়ার গল্প। থাকবে যশোরে ইন্ডিয়ান মিলিটারিদের বিরামহীন লুটপাটের গল্প। থাকবে ১৯৮৫ তে কাঞ্চনের অগ্নিঝরা একনায়ক- স্বৈরাচার পতন সংগ্রামের গল্প। থাকবে ২০১৩ এর নষ্ট রাজনীতির নষ্ট গল্প। বাইরে পড়বে বৃষ্টি। ভিতরে যেমন ইচ্ছে লেখা আমার কবিতার খাতায় জ্বলবে আগুন। কেমন ইন্টারেস্টিং না? কিন্তু সে আর হওয়ার না। মেবি। জাস্ট মেবি। আমার জন্য দুয়া করবেন।
আজকে থেকে ঠিক তিন বছর আগে আমাদের বিয়ে হয়েছিল। ২০১৭, ১০ জুলাই। কী প্রচণ্ড উৎসব ছিল সেটা!! তিন বছর চাকরি করে সামান্য কয়টা টাকা জমিয়ে কত কিছুইনা ভাবতাম। এটা কিনব, সেটা করব। ঐখানে যাব, সেইখানে ঘুরব। ছোটবেলা থেকেই আমি খুব আত্মকেন্দ্রিক ধরণের মানুষ। দ্বীনের সন্ধান কিছুটা পাওয়ার পর খুব চেষ্টা করি এটা নিজের চরিত্র থেকে বাদ দিতে, কিন্তু সব সময়ে বিশেষ করে বিয়ের সময় তা পারিনি। আমরা মোটামুটি সীমিত আকারে অথবা সিম্পলের মধ্যে গর্জিয়াস ফরম্যাটের জয়েন্ট ফ্যামিলি হওয়ার কারণে বিয়ের পর নতুন বাসা নেওয়ার প্রশ্ন ছিল না। বাপ - চাচাদের সাথেই যেহেতু থাকব, তাই ঠিক করলাম, আমার স্ত্রীর জন্য নিজের যা সামান্য পয়সা আছে তাই দিয়ে একটা রুম বানাই না কেন? বাথরুম, ফার্নিচার, খাঁট - পালঙ্ক, কিছু টুকিটাকি ডেকোরেশন, হাবিযাবি। শ্বশুরের কাছ থেকে নেওয়ার তো প্রশ্নই আসে না, নিজের আব্বার কাছ থেকেও এইটুকু অন্তত নেব না। সবসময়ই ভেবেছি, এই সামান্য কাজটুকু অন্তত নিজের রক্ত পানি করা পয়সায় করতে পারলে আমার স্ত্রীর মুখটা সামান্য হলেও উঁচু থাকবে। নিজের বান্ধবীদের কাছে অন্তত মুখ তুলে বলতে পারবে, "জানিস, এই ড্রেসিং টেবিল, এই আলমারি আমার স্বামী বানিয়ে দিয়েছে।" ভাবতে পারেন, কতই না ছেলেমানুষ ছিলাম!! এখন লাফ দিয়ে তিন বছর পর যখন নিজেদের আবিস্কার করি, তখন আমি দেখতে পাই, আমার স্ত্রীর নিজের কোন পরিচয় নেই, কোন তেমন বন্ধু নাই, হিউজ ব্রেক অফ মেডিকেল স্টাডির কারণে সে একজন ক্যান্সার রোগীর স্ত্রী হয়ে শুধু রয়ে গেছেন। তার স্বামীর পায়ে অক্সিজেন আর প্রোপারলি পাস করছে না। রাস্তা ঘাটে এমনকি বাসার মধ্যে হাঁটতে গেলে ধড়াম করে পড়ে যান। ডাক্তার বলে দিয়েছেন, যতদিন কেমোথেরাপি নেওয়া চলবে, ততদিন পা কাজ করবে না। লাঠি ব্যবহার করতে হবে। মজার ব্যাপার টা কি জানেন, এই কেমোথেরাপি সারাজীবন চলবে, ফর দ্যা রেস্ট অফ মাই লাইফ। মজার না? কিন্তু, আমার স্ত্রী ভদ্রমহিলা সেটা বোকার মত মানতেই চাচ্ছেন না। আসলে মেডিকালি বলতে গেলে তার স্বামীর যে এতদিন বেঁচে থাকার কথাই না সিঙ্গাপোরিয়ান এক্সপার্টের মতানুযায়ী, সেই সম্ভাবনা পত্র উনি গত ফেব্রুয়ারিতে কাবার গেটে ছিড়ে ফেলে এসেছেন। আমার রাতের বেলা ইদানীং ভাল ঘুম হয় না। সারারাত পায়ের ব্যথায় ছটফটাই। উঠে বাথরুমে যাওয়ার সময়ে আবার পড়ে যাই কিনা দেখার জন্য কীভাবে কীভাবে যেন গভীর ঘুম ভেঙে তিনি আমাকে ধরতে ছুঁটে আসেন। বাথরুমের বাইরে দাঁড়িয়ে থাকেন, এরপর বিছানায় শুইয়ে দেন। আমি ভেবে পাই না, এই মানুষটা ঘুমায় না, নাকি? গতকাল খুবই সামান্য পরিসরে দুইজন মিলে তিন বছর আগের বিয়ের দিনটির কথা মনে করছিলাম। স্মৃতি রোমন্থন করতে গিয়ে দেখলাম, তার গায়ে একটা নতুন জামা আমি বিবাহবার্ষিকী উপলক্ষে কিনে দিতে পারি নি। না একগাছি চুড়ি, না নিউমার্কেটের ফুঁচকা। অবাক হয়ে ভদ্রমহিলার দিকে তাঁকিয়ে থাকি আর ভাবি, হাসতে হাসতে কি করে একজন মানুষ এরকম একজন বিকলাঙ্গ মানুষের জন্য নিজের সমস্ত বিলিয়ে দেয়? উনাকে এই প্রশ্ন ঘুরিয়ে ফিরিয়ে করলে উনি বললেন, "আল্লাহ যাদেরকে খুব পছন্দ করেন, তাদেরকে নানা ভাবে কষ্ট দিয়ে দেখেন। এটা কোন ব্যাপার না"। এর প্রতুত্তরে কিছু বলতে পারলাম না। বলতে পারার কথাও না। প্রিয় বউমণি, দেওয়ার মত তো আমার কিছু নাই, তবে আমি অন্তরের গভীর থেকে তোমার জন্য দুয়া করে গেলাম। মহান আল্লাহ তা'লা যেন তোমাকে এমন এক জীবন দান করেন, যা তোমার ঈমানে - আমলে, রিযিকে - হায়াতে, বারযাখে - হাশরে, মীযানে - পুলসিরাতে বেহিসাবি নেয়ামত ও রহমত দান করেন। আমার রবের অগুণতি বরকতের ভাণ্ডার যেন তিনি তোমার উপর ঢেলে দেন যা তোমার কল্পনার সীমায় না ধরে। আমার জীবনের কোন না কোন দিক নিশ্চয়ই আল্লাহ পছন্দ করেছেন, হৌক কোন দুয়া বা কোন উছিলা যেই কারণে আল্লাহ আমাকে তোমার মত এইরকম একজন মানুষকে আমার সাথী করেছেন। আলহামদুলিল্লাহ বলার জন্য এর চেয়ে বড় কোন কারণ কি আসলেই আমার দরকার? এই দুনিয়ায় আল্লাহ আমাদের পরীক্ষায় ফেলেছেন। আস, এমন কিছু আমরা এই দুনিয়ার পরীক্ষায় করি, যেন সামনের দুনিয়ায় আমাদের জান্নাতের বাড়ীর নীচে বহমান নদীর ধারে বসে আল্লাহর কাছে বেপরোয়া যা খুশী চাইতে পারি। কী, রাজি তো? বিবাহবার্ষিকীর প্রাণঢালা শুভেচ্ছা। আপনারা মোনাজাতে আমাদের মনে রাখবেন। 
বাংলাদেশ ইজ আ দেশ অফ দ্যা ফেসবুক, ফ্রম দ্যা ফেসবুক, বাই দ্যা ফেসবুক।
১৪ - ২৩ বছর বয়সী হলে আহমেদ ছফাকে নিয়ে আপনার উচ্ছ্বাস প্রকাশ সম্পূর্ণ জাস্টিফাইড আছে। ঐ বয়সে আপনার রুচির ভ্যালিডেশন পেতে এটা দরকার। ঐ সময়টায় প্রকাশের তীব্রতাই এক্সিলেন্সের সমার্থক মনে হতে পারে। "যে যত সীমানা পার হতে পারবে, সেইই কুতুব" মনে হওয়া সে বয়সে ভ্যালিড। সো, এই যে আপনার ঐ বয়সের ছফামৈথুন, ইটস ওকে। আই গেস। কিন্তু চিন্তায় কিছুটা পরিণত (যেটা ৪০ এর আগে হয় না) হওয়ার পরেও কিসের আশায় আপনারা ছফা বলতে গিয়ে অজ্ঞান হয়ে যান, সেটা আমার বুঝে আসে না। অবশ্য আমার বুদ্ধি এমনিতেও অত্যন্ত কম। পড়াশোনা তার চেয়েও কম। তবে এই কম বুদ্ধিতে আমার কাছে মনে হয় ("আমার কাছে মনে হয়, কী শক্ত দলীল দেখলেন?") এর দুইটা কারণ হইতে পার। ১. আপনারা পুরো ছফা পড়েন নাই। বাঙালি মুসলমানের মন পড়েছেন, বেশীর থেকে বেশী হলে। অর ইভেন ওয়ার্স, বাঙালি মুসলমানের মন এর ফেসবুক রিভিউ পড়েছেন। ২. অথবা আপনি এখনো আপনার রুচির ভ্যালিডেশন চান। আপনার কিশোর সত্ত্বা আজও অমলিন আছে৷ সো, একটা খুচরা কংগ্রাচুলেশনস আপনি পেতেই পারেন। সো, উইথআইট ফার্দার ডু, কংগ্রাচুলেশনস!! আপনি ছফা ভক্ত। বিরাট ব্যাপার। ভাভাযায়েগ্লা??
পৃথিবীতে শুধু দুই রকম মানুষ আছেন। যারা মনে করেন সবকিছুই মিরাকেল আর যারা মনে করেন কিছুই মিরাকেল নয়। 
ফেসবুকটাও টেলিভিশনের মতন হয়ে যাইতেছে। সীমাহীন চর্বিত চর্বন। কিছুই দেখার নাই। একদম কিচ্ছু না।
এখনকার সময়টা এমন যে, ছেলেমেয়েরা নিজেদের সেন্সিবিলিটি অনুযায়ী ১২ - ১৫ বছর বয়সের আশেপাশেই কোন না কোন সম্পর্কে জড়ায়ে পড়বে। একদম পড়বেই। ধরে নেওয়া যায়। সেখানে সে যা করবে সমস্তই নিজের সিদ্ধান্তে করবে। ব্যাপারটায় গার্জিয়ানদের কিছু করার নাই আসলেই। ঐ সমস্ত সম্পর্কে যেসব ভুল তারা করে ফেলেন, যে সমস্ত উত্থান - পতন তাদের হয়, সেগুলো তাদের মানসিকতায় বিরাট ছাপ ফেলে। চিন্তার ভিত তৈরি হয়৷ কেউ নাভীর নীচ থেকে চিন্তা করতে শেখেন কেউবা নাভীর উপর থেকে। এখনকার বাবা মায়েরা তো অতি অল্প বয়সে যেন এমন কিছু না হয় তার জন্য একরকম বাধ্য হয়ে বলে ফেলেন, "বাপ আমার/মা আমার, আগে ভার্সিটিতে ওঠ, তারপর যা খুশি তাই করিস"। আবার কেউ কেউ থাকেন এককাঠি সরেস। বিশেষ করে মায়েরা বলে ফেলেন, "রেজাল্ট ঠিক রাখ, যে কোন মূল্যে। বাকী আমি কিছু জানি না"। আমার মনে হয়, এই বাস্তবতাকে ঠিকভাবে হ্যান্ডেল করার জন্য ১২-১৬/১৭ বছর বয়সী ছেলেমেয়েদের জন্য ব্যাপক হারে এবং সমস্ত পর্যায় থেকে দুটি সুরার ক্লাস হওয়া অত্যন্ত জরুরি। ব্যাখ্যাসমেত। ইন ডিটেলস। স্পেশালি পারিবারিক গণ্ডি থেকে। একদম কন্টিনিউয়াস ভাবে। সুরা দুটি হলঃ ১। সুরা ইউসুফ ২। সুরা লুকমান সমস্ত মত - পথ ও জাতের লোকরা / মহিলারা এটা ট্রাই করতে পারেন। ফ্যাসিনেটিং স্টাফ!!
বাংলাদেশকে খয়রাতি বলায় সবাই এত অভিমান করল কেন? বাংলাদেশ কি খয়রাইত্তা না? নাকি ইন্ডিয়া বলায় এত রাগ? এত অভিমান? ছেলেরা যেমন ১৩/১৪ বছর বয়সে বাপের কাছে ভাতের খোঁটা শুনলে রাগ করে, এই রাগ টা কি সেরকম কিছু? তাহলে তো বলতে হয়, বাংলাদেশ একদম সহীহ কায়দায় বাবার উপর অভিমান করে বাবা দিবসের স্পিরিট বুঝতে পেরেছে। বাংলাদেশকে শুভেচ্ছা!!
চলেন একটা চিঠি পড়ে আসি। অপর্ণার চিঠি। অপুকে লেখা। . . . অষ্টমীর দিন আসবে বলেছ। পথ চেয়ে থাকব। না এলে কিন্তু...। আঁড়ি আঁড়ি আঁড়ি। তুমি বড় মিথ্যেবাদী! গত মাসে সাতখানা চিঠি পেয়েছি। আটখানা দেবার কথা ছিল। সত্যি!! তোমার কথার কোন ঠিক নেই। এসে অব্দি দিন গুনছি। আর শেষে যদি না আসো? পাশের বাড়ির মেয়েটির কথা ভেবে হিংসে হয়। কেন জানো? সে যে তোমায় সকাল-সন্ধ্যে দেখে। আমি তো দেখি না। এ ভারি অন্যায়। জানালাটা বন্ধ করে রেখো। আর বেশি কি লিখবো! আমার কথাটি ফুরোলো, আর অনেক বানানও ভুল হল। জানি তুমি হাসবে। তা হেস। আমি তো আর বই লিখি না। চিঠির পক্ষে এই ঢের!! তোমার শরীরের যত্ন নিও লক্ষ্মীটি। আমার শরীর ভালো। মনের অসুখ সারবে তুমি এলে। আসবে তো? না এলে কিন্তু...। আঁড়ি আঁড়ি আঁড়ি। . . . আপনারা জেনে থাকবেন, অপুর কিন্তু আর অষ্টমীর দিন যাওয়ার সুযোগ হয় নি। অপর্ণাও আঁড়ি নিতে পারেন নি। তার আগেই সন্তান হতে গিয়ে অপর্ণা মারা গিয়েছেন। আসলে অপুরা কখনো অপর্ণাদের পুরোপুরি পায় না। যতই আঁকড়ে ধরতে যায়, ততই ফসকে বেরিয়ে যায়। এত মমতা বুকে নিয়েও তাঁদের কেউ মেলাতে পারেন নি। না সত্যজিৎ না বিভূতিভূষণ স্বয়ং। পার্থিব জীবনের এই সমস্ত বুকভাঙা হাহাকারকে ছড়িয়ে দিয়ে বিভূতিরা পৃথিবীকে ভাবিয়ে গেছেন। দুঃখী করে গেছেন। জীবনের এই বালির মত ধরা না দেওয়া আচরণকেই উনারা ভেবে নিয়েছেন সামগ্রিকতার পরিপূর্ণ রুপ। আলাদা করে অপার্থিবতাকে উনারা মনে করেছেন বাহুল্য। প্রচণ্ড সেনসিটিভ ও ক্ষণজন্মা পর্যায়ের কমিউনিকেশন স্কিলের সুবাদে এই সমস্ত অদেখা ব্যাপারে তাঁরা ছড়িয়ে গিয়েছেন অজ্ঞেয়বাদ। মানুষের আচরণে বৈপরীত্য অত্যন্ত স্বাভাবিক একটা ব্যাপার। উনারা একই সাথে পৃথিবীর এই সমস্ত পাওয়া - না পাওয়ার গল্পগুলোয় অসম্ভব সেন্সিটিভ থেকেছেন। আবার পাশাপাশি এই অযাচিত পাওয়া ও অন্যায় না পাওয়া গুলোর যে একটা পরিপূর্ণ ও ন্যায়সম্মত হিসাব হওয়া সেন্সিটিভিটির খাতিরেই বাধ্যতামূলক, সেটা বোঝার মত সেন্সিটিভ হয়ে ওঠতে পারেন নি। অপর্ণাকে যে অপু পৃথিবীতে পেলেন না, তাহলে এমন একটা পৃথিবী হওয়া কি জরুরি না যেখানে অপর্ণা - অপুকে পাবেন? অনন্তের জন্যে? এই অধিকার কি অপু - অপর্ণার নেই? যদি কিনা তারা এমন পৃথিবী পাওয়ার যোগ্য হন? আমার সবসময়ই মনে হয় , পৃথিবীটা এমন একটা জায়গা যেখানে শুধু মাত্র সবকিছুর নমুনা পেশ করা হয়েছে। আনন্দের - বেদনার - নীচতার - মহানুভবতার। পৃথিবীতে এগুলো দিয়ে আমার রবের ইঙ্গিত শুধু এইটুকুই যে, এই সমস্ত জিনিসের পরিপূর্ণ রুপ সামনেই অপেক্ষমান। আনন্দের হোক আর শাস্তিরই হোক। তাই এগুলোতে বেশি অস্থির হয়ো না। পৃথিবীর অপরিপূর্ণতায় সিক্ত হয়ে যারা পৃথিবীকেই সামগ্রিকভাবে সমস্ত কিছুর আদি ও অন্ত ধরে নিয়েছেন তাদের বড় ছেলেমানুষ মনে হয়। পৃথিবীর পরিপূর্ণতা অর্জনের ক্ষমতা নেই। কোনদিনও ছিল না। থাকবেও না। আল্লাহ আমাদের এই পৃথিবীকে প্রয়োজন এর বাইরে গুরুত্বপূর্ণ না মনে করার তৌফিক দান করুক। 
হুমায়ূন রে বিক্রি করার কুনু সুযুগ বাঙালরা ছাড়বে না৷ তার নিজের ভাই - বোনরাই ছাড়া ফারে নাই। বই লিখে ফালছে। দাদাভাই। দাদাভাইকে যেমন দেখিয়াছি। উগুণ্ডুশ বাঙালস জাস্ট হুমায়ুনের নাম আছে দেইখা সেডাও কিনছে। হুমায়ূন একবার আমার বাসায় এসেছিলেন। এসে হেগে দিয়েছিলেন জাতীয় লেখাও বাঙাল খাইসে। চাইটাপুইটা খাইছে। মিথ পর্যায়ের এই জনপ্রিয়তা ইনছিকিউর বাঙালস সুইহ্য করা ফারে নাই। হুমায়ূনরে গাল পারছে। উগুণ্ডুশগো এক গুষ্টি গাল ফারা শুইনা এক জন আরেকজনের ফ্যাডে গুতা দিয়া হাইসা কুটিকুটি হইছে আরেক গুষ্টি দাউ - বটি লইয়া চর দখল করবার চইলা আইছে। লেকিন বাঙালি গৌরব হারাইতে এতই ভীত যে নতুন লেগেসি বানানির সচেতন / অচেতন কুনু চেষ্টাই হেগোরে নাই। সে ঐ গৌরব এর পুঁজি নিয়াই চিঙ্গামের মত টাইন্যা একাকার করে ফালব। হুমায়ূন কি ঘুস্টরাইটার রাখত, এডাই বাঙালের মৌলিক চিন্তার গণ্ডি। হুমায়ূন ও ঘুস্ট্রাইডিং নামে একখান লেখা গেসবুকে পয়দা কইরা যুদি কেউ ২ হাজার লাইক পাইয়া যায়, তেহেলেই কাম সারা। হে মনে মনে হয়া যাব পফেচর রাজ্জাক সাপ। সামনের বুইমেলায় হেতের বুই আয়া পড়ব। নাম রাখপ হুমায়ুন-ভক্তদের মিডিওক্রিটি:একটি সমীক্কামূলক নিরীক্কা। কওন যায়না, হেডাও বেসসেলার হইয়া যাওয়া ফারে। বাঙালের অন্যসব জিনিসের মত হুমায়ূনও মিডিওকার। গোড়ার দিকে হে গৌরীপুর জংশনের মতন আজিব লেখা লিখছে এডা সইত্য তয় শেষের দিকে লেখা গুলান তো পাইখানার চাইয়াও খারাপ। মাগার বাঙাল ঐ পাইখানা দিয়া গৌরীপুররে বুঝব না। গৌরিপুরেই হাগতে থাকপ। নতুন কিছু করার সুযুগ নাই। এডা শুধু হুমায়ূন না, যে কুনু বেলায় সইত্য। আম্লীগ, বিএনপি, স্বাধীনতা, পরাধীনতা, হুজুর, নাস্তিক, নারীবাদি, পাইখানাবাদি যেই লাইনেই কন না কেন।
ইন্ডিয়ান নিউজ চ্যানেলস বি লাইক - লেটস ব্যান চায়না। পাওয়ার্ড বাই - শাউমি অ্যান্ড ভিভো 😂🤣 বিঃদ্রঃ চায়না - ভারতের এই অসম দ্বৈরথে চোখ-নাক- কান বুজে আমি একজন ভারতপন্থী। 
সবাইকে এক পাল্লায় মাপলে তো হবে না ভাইজান৷ অরাজনৈতিক কাফেরদের কে দেখেন আবু তালিবের দৃষ্টিতে যেভাবে আমার মুর্শিদ সাল্লাল্লাহু আলাইহি ওয়া সাল্লাম দেখেছেন। রাজনৈতিক কাফেরদেরকে দেখেন কাব ইবনে আশরাফ এর দৃষ্টিতে যেভাবে আমার মুর্শিদ সাল্লাল্লাহু আলাইহি ওয়া সাল্লাম দেখেছেন। আর নিজেদের মধ্যে কাকে আব্দুল্লাহ ইবনে উবাই ভাববেন আর কাকে আব্দুল্লাহ ইবনে সাবা ভাববেন, সেটা আল্লাহর কাছে ইস্তেখারা করে জানতে চান। চাইলে শেষোক্ত দুইজনের ব্যাপারে আবু যর গিফারী রাদিআল্লাহু আনহুর মত হয়ে যেতে পারেন আবার চাইলে আলী রাদিআল্লাহু আনহু অথবা মুয়াবিয়া রাদিআল্লাহু আনহুর মতও হয়ে যেতে পারেন। তবে আর যাই হন, শেষের দুই আব্দুল্লাহর সমর্থক হয়ে যাইয়েন না। নিজের বিবেক দিয়ে চিন্তা করলে কখনোই কারোর কোন অন্যায় খুঁজে পাবেন না। সবার "নিজের পার্ট অফ স্টোরি" শুনে যদি শুধু বিবেক খাটায় চিন্তা করেন, তাহলে পৃথিবীতে ন্যায় - অন্যায় বলে কিছুই থাকে না। এই প্রসেসে সব কিছুই জাস্টিফায়েড করে দেওয়া সম্ভব। খুন - রেপ - লুট। সবকিছু। দুই আব্দুল্লাহকে কেমন ভাবে দেখবেন বা ট্রীট করবেন সেই ব্যাপারে আল্লাহর সাথে আলাপ করেন। দুয়ায় কান্নাকাটি করে জানতে চান এবং ব্যাপক হারে ইস্তেখারার আমল করেন। আন্তরিক ভাবে। আমার রব আন্তরিকতার সর্বাধিক মূল্য দেন। আমার মুর্শিদ রাসুলুল্লাহ সাল্লাল্লাহু আলাইহি ওয়া সাল্লামের মত করে ভাবা তো আর সম্ভব না। সমকক্ষতা অর্জন অসম্ভব বলেই জরুরি না। কিন্তু সমকক্ষতা অর্জনের আন্তরিক চেষ্টা করাটা খুবই জরুরি। ঐটাই দ্বীন। জাস্ট ঐটুকুই। আল্লাহ আমাদের দিলের ময়লা দুর করে দিয়ে সঠিকভাবে তাঁর কাছে পৌঁছানোর তৌফিক দান করুক।
ফীড স্ক্রল করে নীচে চলে যাওয়ার আগেই আপনাদেরকে ছোট একটা নির্দোষ অনুরোধ করি। আপনারা নীচের ছবিটা একটু মনোযোগ সহকারে দেখেন। এখানে দুইটা ছবি আছে। প্রথমে নীচের ছবিটা নিয়ে কথা বলা যাক। নীচের ছবিটা নেওয়া হয়েছে লস অ্যাঞ্জেলেস এ আয়োজন করা একটা র‍্যালী থেকে। সময়ের সর্বোচ্চ আলোচিত "ব্ল্যাক লাইভস ম্যাটার" শীর্ষক অ্যাক্টিভিজমের অংশ হিসেবে এটাকে একটা প্রটেস্ট র‍্যালীর ছবি বলা যেতে পারে৷ ব্যাপারটা কেমন আলোচিত বোঝাতে একটা উদাহরণ দেওয়া যাক। সফটওয়্যার ডেভেলপাররা উদাহরণটা ভাল বুঝবেন। বলা হয়ে থাকে, সফটওয়্যার এর মানুষরা তাঁদের কাজের বাইরে দুনিয়ার হাল সম্পর্কে সবচেয়ে বেখেয়াল থাকেন। তাদেরকে বলা যায় কেয়ারফুলি কেয়ারলেস। কিন্তু "নো জাস্টিস, নো পিস" স্লোগানের এই মুভমেন্ট টা এতই বেশি আলোচিত যে, হালের খুবই পপুলার একটা জাভাস্ক্রিপ্ট ফ্রেমওয়ার্ক রিঅ্যাক্ট জেএস এর ডকুমেন্টেশনের উপরে লেখা আছে "ব্ল্যাক লাইভস ম্যাটার, সাপোর্ট দ্যা ইকুয়াল জাস্টিস ইনিশিয়েটিভ"। ঘটনার ব্যাকগ্রাউন্ড আর নতুন করে বলে আপনাদের বিরক্ত করছি না। আমার ধারণা, আপনারা সবাই ব্যাপারটা অল্পবিস্তর জানেন। আমরা আমেরিকানদের জীবনে ঘটে যাওয়া যে কোন জিনিস জানতে ও বুঝতে কেন জানি খুবই ভালবাসি। ছবিটিতে দেখা যাচ্ছে, লকডাউন ভেঙে এখানে লাখে লাখে মানুষ জড়ো হয়েছেন। গণমানুষের পছন্দসই সেচ্ছাচারী তন্ত্রে বিশ্বাসী মুক্তিকামী আমেরিকার ফ্রী সোসাইটি রেগে আছে। ভয়ঙ্কর রেগে আছে। ২০ ডলার জালিয়াতি করতে যাওয়া পার্ট টাইম পর্ণ অভিনেতা মৃত জর্জ ফ্লয়েডের গলায় গলা মিলিয়ে এই করোনাকালে ২ কোটি বেকারের আমেরিকা, ২০ লাখ কোভিড পজিটিভ রোগীর আমেরিকা, গলার সর্বোচ্চ সুরে বলছে "আই ক্যান্ট ব্রীদ"। আমরা জর্জ হত্যার বিচার চাই। দিতে হবে। তাদের গলায় জর্জের অসহায়ত্ব নেই। আছে ক্ষোভ। আছে গণমানুষের ক্লেদ। সময়ে সময়ে এই প্রটেস্টে আরও অনেক ইস্যু চলে আসছে। স্বতঃস্ফূর্ত সামষ্টিক অ্যাক্টিভিজমের এই একটা দিক দেখা যায় যে, প্রাইমারি ইস্যুর সাথে সাথে অনেক অক্সিলারি ইস্যু আলোচিত হয়। যেমন দেখলাম কেউ বলছেন ব্ল্যাক লাইভস ম্যাটার তো বটেই। এলজিবিটি লাইভস ও ম্যাটার। এটাও বলতে হবে। তাদের ডিহিউম্যানাইজ করা যাবে না। সেটা এক্সটেন্ড হয়ে দেখলাম বলা হচ্ছে সব লাইভস ই ম্যাটার। আবার একটা মিম পেজে এই প্রটেস্টের বাঙালি ভার্শন ও দেখলাম। প্লাকার্ডে ইংরেজিতে লিখে এনেছে "ট্রাম্প ইজ এ কুত্তা"। আমেরিকান পেজ গুলোয় দেখলাম এক লোক দোকান নিয়ে বসেছেন। ইট বিক্রি হচ্ছে খুব সম্ভবত। প্রটেস্টাররা ইট নিয়ে পুলিশের দিকে ঢিলাচ্ছেন। হুলুস্থুল ব্যাপার। একদম ঢাকা কলেজ ফীল!! এবার উপরের ছবিটার দিকে তাকানো যাক। উপরের ছবিটা একটি ইসলামিক রাজনৈতিক দলের নেতার জানাজার ছবি। ব্রাহ্মণবাড়িয়ার সরাইলে খেলাফত মজলিশ নেতা মাওলানা জুবায়ের আহমদ আনসারীর জানাজায় এই ঘটনা ঘটেছে। ছবিটি এপ্রিল মাসের শেষ দিকে তোলা। লকডাউন ভেঙে লাখ লাখ লোক নানা জেলা থেকে এসে জড়ো হয়েছেন। মাদ্রাসা জগতের সাথে যাদের সামান্য যোগাযোগ আছে তারা জানবেন, এই ভদ্রলোক ওয়ায়েজদের জগতের একজন রকস্টার। মাদ্রাসার ছাত্র ভাইয়েরা পয়সা জমিয়ে জমিয়ে একটা বয়সে উনার বক্তৃতার সিডি সংগ্রহ করতেন। কালেকশন বানাতেন। জানাজা এমন একটা দ্বীনের বিধান, খুব খেয়াল করলে বোঝা যাবে যে এটা একটা কালেক্টিভ অ্যাক্টিভিজম, যেখানে সুনির্দিষ্ট নিয়ম মেনে সামাজিকভাবে মৃত্যুর ব্যাপারটা স্মরণ করা হয়। ব্যাপারটা কতখানিক সুক্ষ্ম চিন্তা করুন। এই নামাযের কোন আলাদা আযান নেই। প্রতিটা শিশুর জন্মমুহূর্তে আযান দিতে হয়। মৃত্যুর পরে সেই আযানে নামাযটাই হল জানাজার নামায। তুমি দুনিয়াতে যখন এসেছ, তখনই তোমার মৃত্যুর জন্য আযান দিয়ে দেওয়া হয়ে গেল। শেষবেলায় শুধু নামাযটা পড়ানো হবে। সেদিন জন্মের সময়েও তুমি এই আযান থেকে বেখবর ছিলে, আজকে চলে যাওয়ার সময়েও এই নামায থেকে তুমি বেখবর থাকবে। চক্র সম্পন্ন হবে। ভাল কথা, আপনারা সবাই জানাজার নামাযের দুয়াটা জানেন তো? না জানলে শিখে নেবেন। অতি দ্রুত। মুসলিমদের জীবনাচরণের মূলেই রয়েছে পরবর্তী জীবনের প্রস্তুতি। আমার রব জীবনকে সাজাতেই বলেছেন এমন ভাবে যেন আমরা সবসময়ই তাঁর কাছে চলে যাওয়ার জন্য প্রস্তুত থাকি। এর মানে এটা বুঝে নেওয়া খুব অন্যায় হবে যে ইসলাম আমাদের বৈরাগ্যবাদ শিক্ষা দেয়। ব্যাপারটা মোটেও তা না। সেটা অন্য আলোচনা। আরেকদিন করব ইন শা আল্লাহ। কেন এই দীর্ঘ ভূমিকার অবতারণা করলাম এর চেয়ে সেটা বরং বলি। আচ্ছা, আপনারা সত্যি করে একটু নিজের কাছে সৎ থেকে একটু বলেন তো, এই দুইটা ছবি উপর - নীচে দেখে আপনাদের কি অনুভূতি হচ্ছে? কোন ছবিটা দেখে বেশী রাগ হচ্ছে? অথবা কোন ছবিটা দেখে বেশী ভাল লাগছে? আপনার কি একটা ভীড় দেখে বেশী রাগ হচ্ছে, আর আরেকটা দেখে একটু কম? আচ্ছা যাক, একটু ঘুরিয়ে জিজ্ঞেস করি। আপনার কি একটা ভীড় দেখে বেশী ভাল লাগছে, আর আরেকটা দেখে একটু কম? সেটা হলে কেন হচ্ছে? অথবা এরকম মনে হচ্ছে যে, একটা ভীড় প্রয়োজনীয় আর আরেকটা অপ্রয়োজনীয়? সেটা মনে হলে, কোনটা আসলে আপনার কাছে প্রয়োজনীয়? আর কোনটা একটু কম? কেন একটা গ্যাদারিং কে আপনার মন লজিকালি জাস্টিফাই করছে, আর আরেকটা কে করছেনা? জাস্টিফাই করলেও, কম করছে? উত্তরগুলো আমাকে দিতে হবে এমন জরুরি নয়। আপনারা নিজে যখন একান্তে নিজের সাথে সময় কাটাবেন, তখন ব্যাপারটা নিয়ে ভেবে দেখুন। আমাদের চিন্তাপদ্ধতির একটা বড় অংশ জুড়ে আমরা নানা রকম ব্যাগেজ ক্যারি করি৷ আমাদের ব্যক্তিজীবনে নানা রকম সমস্যা। শত শত বছর ধরে আমরা সাধারণ মানুষরা এলিট শ্রেণীর কাছে জিম্মি হয়ে আছি। পলিটিকাল এলিটরা, একোনোমিক এলিটরা আমাদের কে এমন গোলামীর শিকলে বেঁধে রেখেছে যে আমরা জেনে - না জেনেই আমাদের চিন্তাকে বন্ধক দিয়েছি এদের কাছে। কনফিউজড হয়ে মাথা নাড়তে নাড়তেই আমাদের জীবন চলে যায়। আমাদের এর কথাও ঠিক মনে হয়, আবার ওর কথাও ঠিক মনে হয়। আমরা যতটুকু জানি তার চেয়ে বেশি আমাদের "মনে হয়" কেন আল্লাহই জানে। কিছুক্ষণ পরে আমাদের হীনমন্যতা ও লাইফস্টাইল সিকিউরিটির তাড়না সেটা নিয়ে মাথা ঘামাতে বাঁধা দেয়। আমরা রুদ্রনীল ঘোষের আবৃত্তি করা "দাদা, আমি সাতে - পাঁচে থাকি না" তে পরিণত হই। দেখেন মাই ফেলো ব্রাদার্স অ্যান্ড সিস্টার্স। আমাদের কাছে কিছু নেই। আমাদের একটাই অস্ত্র। সেটা হল, স্বাধীনভাবে চিন্তা করার সক্ষমতা। দয়া করে ভাবুন। আপনার হয়ে সোশ্যাল এলিটরা তো অনেকদিন ধরে ভেবে দিল। কোন লাভ হয়েছে কি? শান্তি পেয়েছেন? সমাধান পেয়েছেন? কোন পছন্দসই উত্তর? চিন্তায় প্রান্তিকতা বর্জন করার অভ্যাস করুন। ছবি দুটোর দিকে তাকিয়ে নিজের মনে একটু বাথরুমে যখন সম্পূর্ণ একা একা থাকবেন, তখন ভাবুন। আপনার কি একটা ভীড় দেখে বেশী রাগ হচ্ছে, আর আরেকটা দেখে একটু কম? একটু ঘুরিয়ে নিজেকে জিজ্ঞেস করুন। আপনার কি একটা ভীড় দেখে বেশী ভাল লাগছে, আর আরেকটা দেখে একটু কম? সেটা হলে কেন হচ্ছে? কেন? কিছুদিন আগে আমার পরিচিত একজন তার বাবার জন্য আইসিইউ খুঁজছিলেন। ব্যাকুল হয়ে বললেন, ভাই, বাবার খুব কষ্ট হচ্ছে৷ কোথাও আইসিইউ পাওয়া যাচ্ছে না। আপনার কেউ পরিচিত আছে? আমি তুচ্ছ মানুষ। ভদ্রতা করে দায় সারতে বললাম, দেখি কি করা যায়। ভদ্রলোক মারা গেছেন। ইনবক্সে আমাকে তিনি জানালেন, ভাই আর আইসিইউ লাগবে না। আমার বাবার জন্য দুয়া করবেন। এই ভয়ংকর সময় স্বাধীন, সুস্থ, সৎ ও প্রান্তিকতা বর্জিত চিন্তার দাবী রাখে। মধ্যপন্থার চ্যালেঞ্জ হচ্ছে, উদারমনারা এদেরকে গোঁড়া ভেবে সুখী হন আর, আক্ষরিকতাবাদীরা এদেরকে বিচ্যুত ভেবে সুখী হন। আল্লাহ আমাদেরকে যেটা যেমন, সেটাকে তেমন ভাবে দেখার তৌফিক দান করুক এবং তাদের মাঝে ইনসাফ করার দুর্লভ গুণ দান করুক।
জীবনে চলতি পথে প্রায়ই খেয়াল করে দেখবেন কিছু "উটকো" মানুষ আপনার গলায় ধুমধাম ঝুলে পড়েছে৷ যতই তাঁকে কাঁধ থেকে, গলা থেকে ঠেলে নামাতে চান, কোনভাবেই পারবেন না। আমি যখন প্রথমবার ব্লাড ক্যান্সার নিয়ে প্রচন্ডরকম ভাবে অসুস্থ হয়ে পড়লাম তখন আমার পরিবারের উপর এরকম একটা "উটকো" যন্ত্রণা হাজির হয়ে গেল। বাবার তখন আধপাগল অবস্থা। এর মধ্যে বিরক্তিকর ফোন অ্যাটেন্ড করার "বাধ্যবাধকতা" কে পালন করতে পারে? পারলেও কতখানিই বা আন্তরিকতা আসতে পারে? ছেলে পড়ে আছে হাসপাতালের বেডে। ডাক্তাররা বলছেন ৪০ লাখ টাকা ডিপোজিট না করলে চিকিৎসা শুরু করা যাবে না। বাঁচবে কিনা তার নাই ঠিক। এর মধ্যে ফোন। তাও একটা না। সকালে ফোন, বিকালে ফোন, রাতে ফোন। প্রায়ই দেখতাম বাবা ফোন কেটে দিচ্ছেন। আমি তখন কথাই বলতে পারি না। রাণীক্ষেত মুরগীর মত ঝিমাই এবং গলার সামান্যতম জোর দিয়ে চিঁচিঁ করি যা আমার মা বাদে কেউই বিন্দুবিসর্গ বোঝে না। হাসপাতালে আমার পাশে বসে একটু পর পর বাবার বিরক্তিকর ফোন বেজে ওঠে। বাবা উঠে উঠে চলে যান। এরকম বেশ কয়বার দেখে খুবই বিরক্ত হয়ে জিজ্ঞেস করি, : কে? কার এত ফোন? : তোমার বিশ্ববিদ্যালয়ের একজন সিনিয়র অ্যালামনাই।১৯৭৮ সালের ব্যাচ। : চায় কি? : টাকা পয়সার ব্যাপারে খোঁজ নিচ্ছেন। : কি খোঁজ? : কত উঠল? কত লাগবে? কিভাবে পাঠানো যায়? এসব। আমি মনে মনে হিসাব করে দেখলাম, ভদ্রলোক আমার পাক্কা ৩০ বছর সিনিয়র। সঙ্গতকারণেই আমার বিশ্ববিদ্যালয় জীবন নানা ধরণের চড়াই উৎরাই এর গল্প। বিশ্ববিদ্যালয় সংক্রান্ত কিছু শুনলেই আমি মহাবিরক্ত ও মহারাগ হই। সেটা কেন হই, সেই গল্প না হয় আরেকদিন করব। আমারও আল্লাহর কাছে আসার একটা ইন্টারেস্টিং গল্প আছে। আরেকদিনের জন্য তা তোলা থাক। আমি ধরেই নিলাম, কোন না কোন একটা মতলব ছাড়া নিশ্চয়ই এই লোক আমার খোঁজ করছেন না। আমি মোটেও তাঁকে ঠিকমত চিনি না। বিশ্ববিদ্যালয়ে থাকতে কোন না কোন সময়ে তাঁর নাম শুনেছি কি শুনিনি ধরণের ব্যাপার। এই ফোনের পিছনে কোন না কোন ভ্যালিডেশনের ব্যাপার হয়তো হবে। পজিশনের অথবা ডেজিগনেশনের। কে জানে হয়তো বা রাজনৈতিক ভ্যালিডেশন! রাজনৈতিক ভ্যালিডেশন ক্রেভিং বড় বিচিত্র জিনিস। আমাদের মধ্যবিত্ত মাধুকরী মন ও মধ্যবয়সের ঠেকে ঠেকে শেখা সন্দেহপ্রবণতা কেন জানি কারো অযাচিত উপকার, সামান্য একটা মিষ্টি ব্যবহার, কাঁধের উপর রাখা অপরিচিত হাতগুলোকে ধান্দাবাজির উপাধি দিয়ে দিতে চরম ব্যস্ত হয়ে পড়ে। "বেটা মামদোবাজ! চামে চিকনে মহান সাজ? মনে কর কিছু বুঝি না? বার্লি খাই?" কিছুদিন পর হাসপাতালের বেডে শুয়ে শুয়ে খেয়াল করলাম, বাবা এখন আর জসিম সাহেবের ফোন আসলে কেটে দেন না। আমার পাশে বসে থেকে থেকে বাবার শ্যামলা মুখে পাংশুভাবটা ঠিক বোঝা যায়। কিন্তু জসিম নামক এই "উটকো" মানুষের ফোন আসলে আমার বাবার শ্যামলা গালেও স্বস্তির হিমোগ্লোবিন গুলোকে ঠিক দৌড়াতে দেখি। আমি হিসাব মিলাতে পারি না। কেসটা কি? এত ভরসা আমার বাবা পায় কোথায়? লোকটা আসলে কে? কি চায়? বাবা - মা বাদে পারিবারিক গণ্ডিতেও যখন কেউ বিপদে ছুটে আসেন তখনও আমাদের মনে মনে ছোটলোকের মত চিন্তা আসে, "মজা দেখতে আসছ?, মজা"?। প্রচন্ড ব্যাথায় শরীর ও মন ভেঙে গেলেও আমরা শীত কালের ফাঁটা ঠোঁটের হাসি দিয়ে সবাইকে বোঝাতে চাই, " এই বেশ ভাল আছি"। কই, তেমন একটা লাগে নি তো!!"। আধুনিক মানুষ স্পেসএক্স আর নাসার পার্থক্য ধরে ফেলতে পারলেও ভালবাসা, করূণা আর ধান্দাবাজির পার্থক্য কেন যে বোঝে না আমি জানি না এখনও। শিখছি। মনে হয় না শিখতে পারব।
আমার প্রথম কেমোথেরাপি শেষে যখন শরীরে সামান্য সম্বিত ফিরে এসেছে, নিজের হাতে খেতে পারি ও একা একা বাথরুমে যেতে পারি, তখন ভাবলাম একটু খোঁজ করে দেখি কে এই জসীম সাহেব? তাহার কি কথা আমার সাথে? আমার বাবার মাঝে মুগ্ধ হওয়ার অপূর্ব গুণ থাকলেও মানুষের প্রশংসা করার সময়ে তিনি কিছুটা এস্কেপ্টিকাল থাকেন আনটিল অ্যান্ড আনলেস উনি প্রশংসাটাকে লেজিট মনে করেন। বাবার এই বদঅভ্যাসটা আমিও পেয়েছি। বাবার কাছে জসীম সাহেব সম্পর্কে যা শুনলাম সেগুলো খানিকটা মিথের পর্যায়ে মনে হল। একটা কিংবদন্তির মত। এই ভদ্রলোক একজন সরকারি চাকুরে ছিলেন। সম্প্রতি রিটায়ার করেছেন। তার প্রধাণ কর্মকাণ্ড এখন মানুষের কাঁধে চড়ে বসা এবং বিরক্ত করা। নাছোড়বান্দার মত। হাসপাতালের করিডর করিডরে উনি হাঁটেন। এত বড় কর্মকর্তা ছিলেন কিন্তু উনার চলাফেরায় চরম বোহেমিয়ান একটা ছাপ। ঢোলা একটা বেসাইজ শার্ট গায়ে চাপিয়ে ইন ছাড়া ও অতি অবশ্যই ইস্ত্রী ছাড়া একটা প্যান্ট পরে তিনি পকেটে হাত দিয়ে ফুর্তিবাজের ভঙ্গিতে সলিমুল্লাহ, ঢাকা মেডিকেল, সোহরাওয়ার্দীর ইমার্জেন্সিতে ঘুরে বেড়ান। খুবই ভোরে ওঠেন। তারপরে মিশনে লেগে যান। কার চিকিৎসা করার টাকা নাই? কার বেড নাই? কাকে দিয়ে ফোন করালে একটা বেড ম্যানেজ হবে? বারান্দা থেকে কিভাবে ওয়ার্ড বয়দের কায়দা করে টাকা দিয়ে রোগীকে বিছানায় তোলা যায়? কার নাশতা আনা লাগবে? কার ঔষধ এনে দেওয়ার লোক নাই? এই "উটকো" ভদ্রলোক কাউকেই ধন্যবাদ দেওয়ার সুযোগ না দিয়েই এসব দেখে বেড়ান এবং করে বেড়ান। "মানুষের কষ্ট না দেখলে মানুষের জন্য নাকি কিছু করা যায় না" এই জাতীয় চিন্তা - ভাবনা রাখেন ও ছড়ানোর চেষ্টা করেন। স্বাভাবিকভাবেই উনার অনুজরা এই আইডিয়া শুনে সবাই জোরে জোরে মাথা ঝাঁকিয়ে "জি হ্যাঁ স্যার, অবশ্যই জি হ্যা স্যার" করলেও কেউই খুব একটা আমলে নেয় না। প্রশ্রয়ের ভঙ্গিতে নিজেদের মধ্যে এদের বলতে দেখা যায়, "আছে একটু পাগল, তা কি আর করা যাবে"। অচেনা - অজানা মানুষের জন্য যিনি এভাবে নিজের অবসরকে বিলিয়ে দিচ্ছেন, নিজের শ্রম, পয়সা ও রিসোর্সকে অকাতরে ব্যবহার করছেন। তাহলে একবার শুধু ভেবে দেখুন। উনার বিশ্ববিদ্যালয়ের সবাইকে যাদের উনি ভনিতা বাদেই সত্যিকার অর্থেই সন্তানতুল্য মনে করেন, তাহলে তাঁদের জন্য কি করতে পারেন? কতদুর করতে পারেন? জাস্ট ভাবুন। কত ছাত্রের যে তিনি পড়ার আর্থিক সঙ্কুলান করেছেন, কত ছেলেকে চাকরি দিয়েছেন, কত ছেলের চিকিৎসার ব্যবস্থা করেছেন, কতজনের কত টাকা যে তুলে দিয়েছেন সেই গল্প আপনাদের কাছে বাতুলতা মনে হতে পারে৷ ছাত্রদের রোগী নিয়ে নিয়ে উনি ডাক্তারদের চেম্বারে চেম্বারে ঘুরেছেন। অল্প পয়সায়, টাকা তুলে টুলে অপারেশনের ব্যবস্থা করে দিয়েছেন তার অনেক অনেক গুলো সরাসরি গল্প আমি নিজে জানি। প্রত্যক্ষভাবে। দ্বিতীয় বার ক্যান্সার ধরা পড়ার পর যখন আমি চিকিৎসা বাদ দিয়ে বাংলাদেশে চলে আসলাম, এরপর প্রথম দিনই স্যার আমাকে দেখতে এলেন৷ এলেনও একদম কাকডাকা ভোরে৷ সাথে বরাবরের মতই একজন বিশ্ববিদ্যালয়ের ছাত্র। আমার সাথে দেখা করেই ঐ ছেলেকে নিয়ে কোন হাসপাতালে বলে যাবেন। কি নাকি কাজ। আমাকে চোখের দেখা একবার দেখার পরেই স্যার চলে গেলেন এবং আমার ও আমার পরিবারের ঘাড় থেকে নেমে গেলেন। এরপর থেকে জসিম সাহেব নামক এই "উটকো" ঝামেলার মহা উপদ্রব আমাদের আর সহ্য করতে হল না। উনার এখানে কাজ শেষ হয়েছে। ধন্যবাদ জানানোর অবকাশ দিতে জসিম স্যারদের জন্ম হয় না।
সুখের দিনে দুঃখের সময় পাশে দাঁড়ানো মানুষদের আমরা ভুলে যেতে ভালবাসি। আমিও আনঅ্যাপোলোজেটিকালি স্যার কে ভুলে গেলাম। স্যার থাকেন তার কার্যক্রম নিয়ে, আমি ও আমার পরিবার থাকি আমাদের পয়েন্টলেস বেঁচে চলাকে নিয়ে৷ স্যারের আশেপাশে বিশাল অন্টোরাজ আছে। বিশাল কর্মজজ্ঞ। উনাকে আমাদের বিশ্ববিদ্যালয়ের একটা মেডিক্যাল ওয়েলফেয়ার অ্যাসোসিয়েশন চালাতে হয়। সেই সব নিয়ে সভা করা। আরো শতেক ব্যাপার। জেলায় জেলায় যাওয়া। আমার মত ইউজলেস প্রাণিদের স্যারের দরকার নাই এই কম্পলেক্স থেকে হয়তো স্যারকে ভুলে যাওয়ার ভ্যালিডেশন মনে তৈরি করে নিয়েছিলাম। কোনদিন ফোন করে জিজ্ঞেসও করি নাই, স্যারের শরীরটা ভাল? অবশ্য স্যার কখনোই "আপনি কেমন আছেন" এই প্রশ্নের জবাব দেন না। গোঁফের আড়ালে মুচকি করে হাসেন শুধু৷ স্যারকে নিয়ে এত কথা কেন বলছি? একটা ছোট কারণ আসলেই আছে৷ সেটা বলে আজকে বিদায় নেই। আসলে স্যারকে নিয়ে বলতে শুরু করে কতদুর যে বলে ফেলেছি সে হিসাব ছিল না। নিজগুণে অগ্রাহ্য করবেন। গতকাল রাতে একবড় ভাইয়ের স্ট্যাটাসে দেখলাম স্যারের শরীর কয়দিন ধরেই একটু খারাপ যাচ্ছিল। স্যারের বড় মেয়ের কয়দিন আগেই বিয়ে হয়েছে, বছরও হয়তো ঘোরে নি। উনার মেয়ের আরেকটা শক্তিশালী পরিচয় হল, উনি সলিমুল্লাহ মেডিকেল থেকে পাশ করা একজন খুবই সম্ভাবনাময় ডাক্তার। মেয়ের পীড়াপীড়িতেই উনি কোভিড টেস্ট করতে বাধ্য হন এবং গত দুই দিন আগে জানা যায় যে তার কোভিড পজিটিভ। এর মধ্যেও দেখছি ভদ্রলোক ফেসবুকের কোভিড সমবেদনা তাড়িত পোস্টে ওয়েলফেয়ার অ্যাসোসিয়েশন এর লাইফ মেম্বার হওয়ার জন্য ক্যাম্পেইনিং করে কমেন্ট করছেন। আমি ভেবে পাই না, মাথা নষ্ট কি গায়ে লেখা থাকে? জসিম স্যারের আধ্যাত্মিকতার সাথে আমার মেলে না। এক ফোঁটাও মেলে না। সে যাই মিলুক আর নাই মিলুক, আমার নিজের তো কিছু দায়িত্ব আছে। এই বছর ফেব্রুয়ারিতে যখন আল্লাহ আমাকে ও আমার স্ত্রীকে রাসুলুল্লাহ সাল্লাল্লাহু আলাইহি ওয়া সাল্লামের মসজিদে দাওয়াত দিলেন, তখন আমরা দুজনেই জসিম স্যারের জন্য দুয়া করেছি। উনার সার্বিক সুস্থতা, হেদায়েত ও আনন্দের জন্য দুয়া করেছি। রিযিক ও হায়াতের জন্য দুয়া করেছি। আমি জানি তিনি এভাবে হয়তো চিন্তা করেন না। তিনি মনে মনে ঠিক করে রেখেছেন, এবং পরিবারে ব্যাপক জোর খাঁটান যেন, উনার মৃত্যুর পর উনার দেহ মরণোত্তর কোন হাসপাতালে দান করা হয়। স্যারের ওয়াইফ এই কথা শুনে মুখ ঝামটা দিয়ে খুব সুন্দর করে বলেন, " করাচ্ছি তোমার দান, ইয়ার্কীর আর জায়গা পাও না?"। 
প্রিয় জসিম স্যার, আমার ও আমাদের সবার দুয়ার আপনার প্রয়োজন নাও হতে পারে, কিন্তু আপনাকে আমাদের খুবই প্রয়োজন। আমি এমন অনেকের নাম বলতে পারব যাদের বাবা নাই, এবং আপনার কিছু হয়ে গেলে তারা এবার আবার চিরতরে এতীম হয়ে যাবেন। আমার লেখাটাকে আপনি অবিচুয়ারি ধরে নেবেন না৷ আপনাকে ধন্যবাদ ও ভালবাসা জানানোর একটা মাধ্যম হিসেবে কোভিড এসেছে বলে ধরে নেবেন। আপনাকে ধন্যবাদ। আপনার উটকো যন্ত্রণাগুলোকে ধন্যবাদ। আমার পরিবার সহ আরোও অসংখ্য পরিবারের মুখে হাসি ফোটানোর জন্য ধন্যবাদ। ধন্যবাদ জানানোর সুযোগ না দেওয়ার জন্যও ধন্যবাদ। কখনোই মুখ ফুঁটে বলা হয় নাই আপনাকে কতটা ভালবাসি। ছোট খাটো মানুষদের ছায়া শেষ বিকালে অনেক দীর্ঘ হয় বলে শুনেছি। আমার মত আরোও অনেকের জীবনে আপনি শেষ বিকেলের আলোর মত। এই লম্বা ছায়াটুকু আমাদের খুব দরকার। আপনি কি সেটা জানেন? বিঃদ্রঃ স্যারের পরিবার থেকে রিকুয়েষ্ট আছে যেন উনাকে ফোন / এসএমএস করা না হয়। উনার রেস্টের দরকার। এরকম আধপাগল মানুষদের বিছানায় আটকে রাখা খুবই কঠিন ব্যাপার। স্যারের মেয়েকে অনুরোধ যেন, উনি দয়া করে স্যারকে আমার অকিঞ্চিৎকর লেখাটা পড়ে শোনান। একবার অবহেলাতেও যদি উনি মুচকি হাসেন, তাতেই আমার সুখ। স্যারের জন্য আপনাদের সবার কাছে দুয়া চাই। আল্লাহ যেন উনাকে মাফ করে দেন।
১ম মাতালঃ এই শুনছিস? ২য় মাতালঃ উ ১ম মাতালঃ এই শালা, শুঞ্চিস না? ২য় মাতালঃ শুঞ্চি তো। সীমিত আকারে। ১ম মাতালঃ এই জানিস, লকডাউনটা উটে যাচ্চে। ২য় মাতালঃ যাব্বাবা, কেন রে? ১ম মাতালঃ আরে সালারা নাকি আর ছুটি দিতে পাচ্চে না। সাধারণ ছুটি নাকি অসাধারণ হয়ে গ্যাচে। ২য় মাতালঃ তা যাক উটে। আচ্চা, লকডাউনটা কেমন করে উটচে রে? সীমিত আকারে? ১ম মাতালঃ সেটা বুজিয়ে বলা কঠিন। বর্ধিত আকারে। ২য় মাতালঃ আরো বলতো। দেশের কথা শুন্তে খুব ভালো লাগে। সীমিত আকারে। ১ম মাতালঃ তোর ভাবী বলচিল, আম খেতে তার সাধ হয়েচে। তাই ঈদে বাড়ি নিয়ে গেলুম। ২য় মাতালঃ বেশ করেচিস। আমি তো খরচের ভয়ে যেতে পারলেম না। সীমিত আকারে। ১ম মাতালঃ বাড়ি যেয়ে দেখি, ওমা একি! সাম্ফান না টাম্ফান এসে আমবাগান উড়িয়ে নিয়ে গ্যাচে। ২য় মাতালঃ সীমিত আকারে? ১ম মাতালঃ আরে নারে। লাথ মার দিয়া হামারি পাছা মে। বর্ধিত আকারে। ২য় মাতালঃ কেন কেন? সুন্দরবন না বাচিয়ে দেয়? সীমিত আকারে? ১ম মাতালঃ আরে না, বাচাবে তো বিদ্যুৎ প্রকপ্প। কারেন্ট ছারা কি ডিজিটাল হয়রে বেল্লিক, সীমিত আকারে? ২য় মাতালঃ আরো বল, আরো বল।দেশের কথা শুন্তে খুব ভালো লাগে। সীমিত আকারে। ১ম মাতালঃ এই জানিস? ২য় মাতালঃ বলে ফেল। ১ম মাতালঃ এর মধ্যে আবার এবি পাট্টিও বাজার মাতাচ্ছে। সীমিত আকারে। ২য় মাতালঃ আয়ুব বাচ্চু ফিরে এয়েচেন? আমি জানতেম, কীত্তিমানের মিত্তু নেই। সীমিত আকারে। ১ম মাতালঃ আরে বলতে ভুলেই গ্যাচি। তুই আসল ফেরার খবরতো রাখিসই না। ২য় মাতালঃ কি, কি? আমি কেন যে দেশের খবর রাখি না, সীমিত আকারে! ১ম মাতালঃ এক অমেরুদণ্ডী পোকা আবিস্কার হয়েছে বর্ধিত আকারে! তার নাম রাখা হয়েছে....। ২য় মাতালঃ এই চুপ, চুপ। আইসিটি অ্যাক্টকে ভয় কর, বর্ধিত আকারে৷ দুটো লাইক আর ভ্যালিডেশনের আশায় সে নাম আর নিস না। সীমিত আকারে। ১ম মাতালঃ ঠিকই বলেচিস। আমরা তো আগেই জানি, কীত্তিমানের মিত্তু নেই। সীমিত আকারে। ২য় মাতালঃ পিনাকীয় - জিয়া হাসানিয় মাদ্দাঙা ডিবেট হয়ে গেল,জানিস না? ১ম মাতালঃ কেন কেন? ২য় মাতালঃ কে বেশি কাবুলিওয়ালা সে ব্যাপারে। কে বেশি ইসলামিক সেটা প্রমাণের সেকি এক তাড়াপ! সীমিত আকারে। ১ম মাতালঃ প্রোফাইল প্রমোশন কোতায় পৌচেচে, দেখলি? বর্ধিত আকারে? ২য় মাতালঃহুম, তাইতো দেকচি। ১ম মাতালঃ আচ্ছা, অ্যাভিগান এর নাম জানিস? রেমডিসিভির? ২য় মাতালঃ নাতো। এসব কি? আরো বলতো। দেশের কথা শুন্তে খুব ভালো লাগে। সীমিত আকারে। ১ম মাতালঃ আরে! গরম পানি, গরম পানি। ভাঁপ, ভাঁপ। গড়গড়া, গড়গড়া। লেবু চা, লেবু চা। বর্ধিত আকারে। ২য় মাতালঃ আচ্চা, হাত ধোয়া কি বাদ পড়ে গেল নাকি? ১ম মাতালঃ আরে না। হাত তো ধুতেই হবে। হাত - মুখ- বোগল। হিহিহি। ২য় মাতালঃ আচ্ছা, মাক্স পরব না মাস্ক পরব বলতো? ১ম মাতালঃ মাস্কটাই পর। সীমিত আকারে। ২য় মাতালঃ আমি মাক্সই পরব। মাস্ক পরতে আর ভাল্লাগে না। ১ম মাতালঃ জাফরুল্লাহর কীটের কি হল রে? ২য় মাতালঃ আরে ওটা কীট হবে না, কিট হবে। তাই সক্কার সেটা রিজেক্ট মেরে দিয়েচে৷ সীমিত আকারে। ১ম মাতালঃ ঠিক করেচে৷ শালা দেশের এই অবস্থায় এত বড় বানান ভুল সহ্য করা যায়? মাতার মাল সব ট্যাকে উটে যায়। সীমিত আকারে। ২য় মাতালঃ টিক বলেচিস, সালা তুই গণস্বাস্থ্য করিস, গণস্বাস্থ্য কর। করোনা কি গণস্বাস্থ্য? শালা মারেগা লাত্থি উসকো। ১ম মাতালঃ আচ্চা, সবাই দেদারসে ভেন্টিলেটর বানাচ্চিল, সব কোতায় গেল বলতো? ২য় মাতালঃ শালা, ইঞ্জিনিয়ার হয়েচে বলে কি মাতা কিনে নিয়েচে? ভেন্টিলেটর - ফেন্টিলেটর, এসব সক্কারের ব্যাপার। সীমিত আকারে। ১ম মাতালঃ তাহলে আমাদের ব্যাপারটা কি রে? ২য় মাতালঃ বেশি করে ডাক্তারের মুখে পেচ্ছাপ করা চালিয়ে যেতে হবে। সীমিত আকারে। হুহু ১ম মাতালঃ দুবার হু? একবার হু বললেই ভয় লাগে। ২য় মাতালঃ কেন বলতো? ১ম মাতালঃ হু একবার বলেচে, এই অবস্থা কোনদিনও যাবে না। তাহলে দুবার হু বললে, কি বলবে সেটা ভেবেছিস? সীমিত আকারে? ২য় মাতালঃ তবে যাই বলিস না কেন, দেশের কথা শুন্তে খুব ভালো লাগে। সীমিত আকারে। ১ম মাতালঃ এত ভ্যাজর ভ্যাজর করিস না। কাল তেকে আপিস আছে। মাতাটা ধরে গেল। ভাল করে পেগ বানা। সীমিত আকারে। ২য় মাতালঃ সেটা আগে বললেই হয়। বর্ধিত আকারে।
#সেল্ফ_রিমাইন্ডার রমযান মাসটা জুড়ে, যাদের মোবাইলে সেহরীতে ওঠার জন্য বিভিন্ন বিদঘুটে শব্দের অ্যালার্ম দেওয়া ছিল, তারা দয়া করে আজকে ঈদ বলে সেগুলো নেক্সট বছর পর্যন্ত বন্ধ করে দেবেন না। অ্যালার্মগুলো অন রাখুন। শুধু টাইমিংটা একটু পিছিয়ে দিন। পরিবারসমেত সবাই হইচই করে, গভীর রাতে, গভীর ঘুম ভেঙে উঠে যদি দুই-তিন পদ দিয়ে, ভাত রেঁধে বা গরম করে খাওয়া যেতে পারে, তবে কে বলে যে, ফযরের সময়, সবাই হইচই করে, গভীর ঘুম ভেঙে একসাথে দুই দুই চারটা রাকাআত নামায পড়া যাবে না? পরিবারের সবাইকে সেহরির সময় যেমন ব্যতিব্যস্ত হয়ে ডাকতেন ঠিক একই রকম ব্যগ্রতার সাথে তাঁদেরকে ফজরের সময় ডেকে দিন। বুড়ো, বাচ্চা সবাইকে। সেহরির সময়ে তো তাই করেন, নাকি? আপনার এই উৎসবের আমেজ দেখে আপনার অবোধ বাচ্চা যেমন রোযা রাখার বায়না ধরে, ব্যাপারটা কতই না চমৎকার হবে যখন সে ঠিক সেই একই রকমভাবে উৎসবমুখর নামাযের জন্য বায়না ধরবে! চলেন না, কাজটা শুরু করি!! ব্যাপারটা যত কঠিন মনে হচ্ছে, তত কঠিন নয় কিন্তু। এবং সেটা আপনি নিজেও খুব ভাল জানেন। ঈদটা আমাদের জন্য একই সাথে ইবাদাত ও উৎসব। এটাকেই বলে ধামাকা অফার। একটা উৎসবের অফার, আরেকটা ইবাদাতের। 
ছোট কালে ২৯ এর ইফতারি শেষ করেই দৌড় দিয়ে সব আন্ডাবাচ্চারা ছাদে চলে যাইতাম চাঁদ দেখতে। এখনকার ভাগ্না - ভাইজতাদের দেখি সেই একই বয়সে ফেসবুক স্ক্রল করে চাঁদ খুজে। মনীষীরা ঠিকই বলেছেন, সবচেয়ে পরিস্কার চাঁদ ফেসবুকেই ওঠে। 
আধুনিক যুগ ইজ দ্যা এরা অফ ইনফর্মেশন। আঙ্গুলের ডগায় একটা মাউসের ক্লিকে এখন পৃথিবীর সমস্ত বিষয় আপনার সামনে। এটা মানব ইতিহাসে একটা ইউনিক ফেনোমেনা। যে কেউ চাইলেই এখন যে কোন বিষয়ে প্রাথমিকতম আইডিয়া নিয়ে নিতে পারে। পৃথিবীতে কখনোই আগে এরকম কোন ঘটনা ছিল না। সেটা যে শাস্ত্রেই বলেন না কেন। একটা সময় ছিল, যখন দ্বীন সংক্রান্ত জ্ঞানচর্চা করতে হলে মানুষকে হাজার হাজার কিলোমিটার পায়ে হেঁটে বা ভারবাহী পশু ব্যবহার করে যেতে হত। মানুষ সে সময় হাদীস শিখতে পাড়ি দিয়েছেন অন্য শহরে, অন্য দেশে, ক্ষেত্রবিশেষে অন্য মহাদেশে। খুবই লিমিটেড রিসোর্স নিয়ে, অ্যাডভার্স পরিবেশে তাঁরা দুনিয়ার অনিশ্চয়তা নিয়ে সেসব জায়গায় উপস্থিত হতেন। মনের ভিতর হাজারো সংশয় নিয়ে কড়া নাড়তেন কোন পণ্ডিতের বাড়িতে, অথবা কোন হাদীস বর্ণনাকারীর বাড়িতে। মানুষটা আগে থেকে জানেনও না তখন যে, থাকা - খাওয়ার কি হবে, অচেনা - অজানা পরবাসে কোন কাজ জুটবে কিনা, আবার কবে পরিবারকে দেখতে পারবেন! পৃথিবীর সমস্ত সুখ সাচ্ছন্দ্য ত্যাগ করে ত্যাগের অনন্য দৃষ্টান্ত উপস্থাপন করে গেছেন বিভিন্নযুগের ইমামরা। রাসুলুল্লাহ সাল্লাল্লাহু আলাইহি ওয়া সাল্লামের জন্য ভালবাসা থেকে, আমার রবের প্রতি ভালবাসা থেকে তারা সব ছেড়েছেন। দুনিয়ার লোভনীয় সমস্ত অফার, মান - সম্মানের পরোয়া উনারা করেন নাই। উনাদের হাদিস সংক্রান্ত গবেষণার গল্প শুনলেও বোঝা যায়, যেই পরিমাণ মেধা, সততা ও লেগে থাকার ইউনিক প্রবণতা তাঁদের ছিল, তাঁরা চাইলেই যে কোন লুক্রেটিভ কাজকে পেশা হিসেবে নিলে তাতে আমার রবের ইচ্ছায় মারাত্মক উন্নতি করতে পারতেন। চিন্তা করলে দেখা যাবে, এটা আসলে আমার রবের ওয়াদা যে তিনি দ্বীনকে টিকিয়ে রাখবেন কেয়ামত পর্যন্ত। হাদীস শাস্ত্রের ইতিহাসের দিকে তাকালে বারবার চমকে চমকে উঠতে হয় যে আমার রব কতই না বিচিত্র মহিমায় এই দ্বীনকে পরিপূর্ণ ভাবে টিকিয়ে রেখেছেন। এই যুগে কুরআন পাকই একমাত্র মু'জিযা না আসলেই। হাদীস শাস্ত্র ও এর সংরক্ষণও একটা ইকুয়াল পর্যায়ে মু'জিযা। সিনা থেকে সিনায়, এই জ্ঞান, রাসুলুল্লাহ সাল্লাল্লাহু আলাইহি ওয়া সাল্লামের কথা, আচার - আচরণ, সিদ্ধান্ত গুলোকে আমার রব প্রজন্ম থেকে প্রজন্মান্তরে পাঠিয়ে দিয়েছেন। রুহানি পিতারা এই ইলম আমানতদারী হিসেবে দিয়ে গেছেন রুহানি সন্তানদের। আজকের দিনটা ইতিহাসের খুবই দুঃখের একটা দিন। উম্মতের জন্য আফসোসের দিন। এই মুভমেন্টের একজন কিংবদন্তি সৈনিক আজকে সকাল ৭ টার দিকে বোম্বেতে মারা গেছেন। এই ইলমের একজন পাহারাদার, হাজার হাজার সন্তানের রুহানি পিতা আমার প্রিয় রবের কাছে চলে গেছেন। আমার রব তাঁকে বিনা হিসাবে বার‍যাখ ও আখিরাতের ভয়াবহতা থেকে পার করে দিক। বেহেশতে সর্বোচ্চ অবস্থান দান করে দিক। রাসুলুল্লাহ সাল্লাল্লাহু আলাইহি ওয়া সাল্লামের প্রতিবেশী বানিয়ে দিক। সাঈদ আহমেদ পালনপুরী। রহমতুল্লাহ আলাইহি। আমার রব সাঈদ আহমেদ রহমতুল্লাহ আলাইহির ইলম থেকে আমার মত মূর্খ দাসকে উপকৃত হওয়ার তৌফিক দান করেন। আর কিছু চাওয়ার নাই ইয়া রব। আর কিচ্ছু চাই না। শো-অফের নিয়তে নয়, বরং অহংকার মুক্ত মনে, আমার রব যেন, দ্বীনকে শেখার তৌফিক দান করেন। বোঝার তৌফিক দান করেন। মানার তৌফিক দান করেন। আজকে ইফতারের আগে সবাই আমরা হযরতের মাগফিরাতের জন্য দুয়া করি। আমার রব কবুল করুক।
যেই ভদ্রলোকের প্রত্যক্ষ সাক্ষীতে দেলোয়ার সাহেবকে ফাঁসির হুকুম দেওয়া হয়েছিল (যেটা বর্তমানে আমৃত্যু কারাদণ্ড) তিনি আজকে মারা গেছেন। মৃত্যুর সময় উনার বয়স হয়েছিল ৫৫। গণিতবিদ্যা আসলেই মহানবিদ্যা!! এই জন্যই আমি ছুডুকালে এত অংকে ফেল কত্তাম। বোজাগেসেনাব্যাপাট্টা? 😂🤣😂 বিঃদ্রঃ নাহ্! বিয়োগ অংকটাকে নিয়ে আর পারি না! বিয়োগ অংকের উপর বিশ্বাস আজকে থেকে উঠে গেল।🥵🥵
১. আমরা যারা আধুনিক শিক্ষায় কমবেশি শিক্ষিত, তারা আর কিছু জানি বা না জানি, ৫/১০ টা ইংরেজি সিনেমা সম্পর্কে ঠিকই কিছু না কিছু জানি। নানারকম সিনেমা আমরা দেখে ফেলেছি। হরর, সাইন্স ফিকশন, হেনতেন, আরও পঞ্চাশ কিসিম। এর মধ্যে এক কিসিমের সিনেমা হল যুদ্ধ কিসিম। ওয়ার মুভি। সেসব মুভিতে আমরা দেখি, সেনাপতি বা সেনাপ্রধাণ যুদ্ধর আগে এক রকম উদ্দীপনামূলক ভাষণ দেন৷ সেসব ভাষণ স্ক্রীনে কানে হেডফোন লাগিয়ে শোনার সময় আমাদের খুবই রোমাঞ্চ হয়৷ গাঁয়ে কাঁটা দেয়। ঝিমঝিম লাগে। এর পিছনে ফিল্মমেকাররা নানা রকম ম্যাকানিজম খাঁটান। সেইরকম গা ঝনঝন করে ওঠা মিউজিক দেন। উদ্দীপ্ত মুখ গুলো দেখান। স্টুডিওতে তৈরি করা কৃত্তিম ঘোড়ার খুরের শব্দ বসান। তলোয়ারের শব্দ। বর্মের শব্দ। ধূলা ওড়ার দৃশ্য। ইত্যাদি ইত্যাদি। যাউজ্ঞা, বাদ দেন বায়োস্কোপের আলাপ। বায়োস্কোপের মত পয়েন্টলেস ব্যাপার নিয়ে কথা বলার আর বয়স নাই। আপনাদের কে বরং একটা ওয়ারক্রাই আমি শোনাই। এই ওয়ারক্রাইটা শোনার পরে একটা ঘটনা আপনি পরিস্কার হয়ে যাবেন। সেটা হল, আপনার কাছে আসলে কি চাওয়া হচ্ছে? পুরো পৃথিবী কানে কানে আপনাকে কি করতে বলছে? এত আয়োজন কেন শুধু আপনাকে ঘিরেই? আপনার জন্য কেন আমগাছ এ আম হয়, ধানগাছ এ ধান হয়? কেন চিতাবাঘ হরিণকে খায়, কেন হরিণ ঘাস খায়। কেন বৃষ্টি পড়ে, কেন সাপ খোলস বদলায়, কেন তিমিরা ভেসে বেড়ায়। আসলে এগুলো কেন??? আপনার কাছে এই সমস্ত সৃষ্টিরাজি আসলে কি বলার চেষ্টা করছে??? কি সেটা?? কি? চলেন শুনে আসি!! "হে আল্লাহর রাসূল! আমরা আপনার প্রতি ঈমান এনেছি, আপনাকে সত্য নবী বলে বিশ্বাস করেছি এবং এ কথার সাক্ষ্য প্রদান করেছি যে, আপনি যে দ্বীন ও শরীয়াত নিয়ে এসেছেন তা সর্বাংশে সত্য। আমরা আপনার সকল কথা শুনব এবং মানব - এই মর্মে আমরা আপনাকে মজবুত ওয়াদাও প্রদান করেছি। হে রাসূলে আকরাম! আপনি মদিনা থেকে এক উদ্দেশ্যে বের হয়ে এলেও আল্লাহ তা'আলা অপর এক পরিস্থিতি সৃষ্টি করে দিয়েছেন। এ অবস্থায় আপনার যা করার ইচ্ছা হয় তা করুন। যার সাথে ইচ্ছা হয় সম্পর্ক বহাল রাখুন, যার সাথে ইচ্ছা হয় সম্পর্ক ছিন্ন করুন। যার সাথে ইচ্ছা হয় সমঝোতা করুন, যার সাথে ইচ্ছা হয় শত্রুতা বজায় রাখুন। আমরা সর্বাবস্থায় আপনার সাথেই থাকব। আমাদের সম্পদ থেকে যে পরিমাণ আপনার ইচ্ছা গ্রহণ করুন, যে পরিমাণ ইচ্ছা আমাদেরকে প্রদান করুন। আমাদের থেকে আপনি যে পরিমাণ সম্পদ গ্রহণ করবেন, তা থেকে যেটুকু আমাদেরকে প্রদান করবেন তা থেকে অধিক প্রিয় অধিক কাঙ্খিত বলে আমরা মনে করি। আপনি যদি আমাদেরকে 'বারকুল গিমাদ' পর্যন্তও যেতে বলেন তাহলে আমরা সে পর্যন্তও যেতে রাজি ও সম্মত রয়েছি। সে মহান রবের কসম! যিনি আপনাকে সত্য নবী হিসেবে সত্য দ্বীনসহ পাঠিয়েছেন, যদি আপনি আমাদেরকে সমুদ্র ঝাঁপিয়ে পড়তে বলেন তাহলে আমরা মুহূর্তও বিলম্ব না করে সমুদ্রে ঝাঁপিয়ে পড়ব, তাতে আমাদের মধ্য থেকে একজন পিছপা হবে না। আমরা শত্রুর মোকাবেলায় লড়াই করা মোটেই অপছন্দ করি না। আমরা যুদ্ধের ময়দানে বড়ই ধৈর্যশীল, যুদ্ধ চলাকালে সত্যিকার সৈনিক। আমাদের বিশ্বাস, আল্লাহতায়ালা আপনাকে আমাদের পক্ষ থেকে এমন কার্য দেখার সুযোগ করে দিবেন, যা প্রত্যক্ষ করে আপনার চক্ষু শীতল হয়ে যাবে। তাই, আপনি আল্লাহর নামে আমাদের সাথে নিয়ে সামনে চলুন।" এই ছিল বদর যুদ্ধ চলাকালীন 'ওয়ারক্রাই'। বক্তা ছিলেন সাদ ইবনে মুয়ায রাদিআল্লাহু আনহু। ২. আজকে ১৮ রমজান হয়ে গেল। খুব সম্ভবত ১৭ রমজান ছিল বদর এর দিন। নিউজফীডটা ভরে ছিল বদর সেলেব্রেশন পোস্টে। অনেক চমৎকার সব লেখা পড়েছি। বদর এর স্পিরিট নিয়ে অনেকে লিখেছেন৷ এটা থেকে আমাদের কি টেক অ্যাওয়ে হওয়া উচিৎ তা লিখেছেন। অনেকে এত প্রাণবন্ত ভাবে দৃশ্যপট বর্ণনা করে লিখেছেন যে ভাষায় প্রকাশ করার মতন না। আমার পছন্দের তিনটি লেখার লিংক এখানে দিয়ে দিচ্ছি। আপনারা দয়া করে পড়ে দেখবেন। আল্লাহ আমাদেরকে ঈমানের সঠিক চর্চা করার জন্য কবুল করে নিক। আমাদেরকে সঠিক ভাবে দ্বীনের জন্য পেরেশান হওয়ার তৌফিক দান করুন। সবাইকে বদর দিবস এর শুভেচ্ছা।
১ম মাতালঃ এই শালা, তুই জানিস দেশে লকডাউন চলচে? ২য় মাতালঃ যাব্বাবা, সেটা কিরকম? ১ম মাতালঃ আরে ঐযে সাধারণ ছুটি। ওটাই। ওটাই। ওই যে সবাই বাড়ি যায়, আবার ফেরত আসে। ওটাই। ২য় মাতালঃ সব দোকান পাট, অফিস কি তাহলে বন্ধ নাকি হে? ১ম মাতালঃ আরে না। সব খোলা। বাসার জন্য গেল দিনও দইবড়া কিনে লিয়ে গেলাম। সে কী টেস্ট! ২য় মাতালঃ বুন্দিয়া নিস নি? পেলে আমার জন্য কুরিয়ার করে দিস। পাঠাও, পাঠাও, নগদ, সহজ, বিকাশ। ১ম মাতালঃ তুই শালা একটা প্রেস্ক্রিপশন ম্যানেজ করে ফেল। তারপর বুন্দিয়া, হালিম, জিলাপি! কোন ব্যাপান্না। ২য় মাতালঃতা এবার ঈদের শপিং এর কি হবে রে? তোর ভাবী তো বায়না ধরেচে। ১ম মাতালঃআরে বেল্লিক, তুই তো বিল্কুল কিচ্ছু জানিস না। কালকে থেকে তো সব মাক্কেট খুলে দিচ্ছে। ভাবীকে কোকিলাবেন ড্রেস কিনে দিস। ২য় মাতালঃ তা মাক্কেট সব খুলে দিল কেন? ১ম মাতালঃ ইকোনমি, ইকোনমি, বুঝলি না? ২য় মাতালঃ তা ইকোনমির কি ব্যাপাট্টা? ১ম মাতালঃ আরে আছে, প্রণোদনা, প্রণোদনা। খুব হাই লেভেল ব্যাপাসস্যাপার। ২য় মাতালঃআরে বল না শালা। ১ম মাতালঃ আরে মাক্কেট, পার্লার না খুললে সবাই না খেয়ে মরে যাবে। ২য় মাতালঃ যাসসালা, আমরা না জিডিপি জিডিপি দেশ ছিলাম? ৯% গ্রোথ? ১ম মাতালঃ আরে সেটা তো আছিই, প্রণোদনা, প্রণোদনা। খুব হাই লেভেল ব্যাপাসস্যাপার। ২য় মাতালঃ তাহলে সবাই হঠাৎ না খেয়ে মরে যাচ্চে কেন? ১ম মাতালঃ আরে গার্মেন্টস, গার্মেন্টস।প্রণোদনা, প্রণোদনা। রেমিট্যান্স, রেমিট্যান্স। খুব হাই লেভেল ব্যাপাসস্যাপার। ২য় মাতালঃ হ্যা, আমিও দেখলাম, আমার মেয়ের ইংলিশ মিডিয়া স্কুলও বলছে, আমাদের প্রণোদনা দিয়ে বাচালেরে বাবা। ১ম মাতালঃইংলিশ মিডিয়ার কি ঘরে মা-বোন নেই নাকি? ওদেরও প্রণোদনা হক হ্যাজ। ২য় মাতালঃআচ্ছা বলতো শালা,মাক্কেট খুললে কি মাক্কেটের ভিতরের মসজিদে নামায পড়া যাবে? ১ম মাতালঃ না পড়াই ভাল। করোনা, করোনা। গবেষণা, গবেষণা। খুব হাই লেভেল ব্যাপাসস্যাপার। সব ডাক্তারদের দোষ। ২য় মাতালঃ ৫ জন করে মনে হয় পড়া যাবে। কি বলিস? ১ম মাতালঃ ডাক্তার হয়ে আবার সেবা করবে না! সাহস কত্ত বড়! বেত্তামিজ, গাদ্দার। মারেগা লাত্থি উসকো। ২য় মাতালঃ আচ্ছা, মসজিদের তারাবী কি ১২ জনে পড়বে? মাক্কেটের মসজিদ কোমিটি গুলান কি বলে? ১ম মাতালঃ একা একটা মানুষ আর কত করবে? উফফ। বুকটা ফাইট্টা যায়। ২য় মাতালঃ ঈদের নামায কি হবে নাকি? নাকি সেটাও প্রণোদনা? ১ম মাতালঃ মুনতাসীর মামুনকে একটা প্রণোদনা দেওয়ার দরকার। আহারে! বড় সুন্দর গোঁফ ছিল। ২য় মাতালঃ কেন? করোনায় কি গোঁফ ঝরে যায় নাকি হে? ১ম মাতালঃ যেতেও পারে।গবেষণা, গবেষণা। খুব হাই লেভেল ব্যাপাসস্যাপার। সব চায়নার দোষ। প্লটিক্স,প্লটিক্স। ট্রাম্প, পিং পিং, জিং পিং। হুহু। ২য় মাতালঃ দুবার হু বলিস না। মাথা ঘোরায়। আচ্ছা, তো, হু কোন দলে? হু কি পিং পিং না জিং পিং? ১ম মাতালঃ ধুর শালা, তুই বেশি কতা বলিস, ভাল করে পেগ বানা। বেটা হোদল কুতকুত। ২য় মাতালঃ তো, সেটা আগে বললেই হয়, এত খিস্তির কি হল? বিঃদ্রঃশেষ রাতের কমেন্ট চালাচালি গুলো কেন যেন খুব মধুর হয়। 
#সেল্ফ_রিমাইন্ডার ১. আপনাদের কাছে একটা সরল প্রশ্ন রাখার চেষ্টা করি। আচ্ছা বলেন তো, আমার রব ঈমানের আলোচনা করতে গিয়ে কুর'আন পাকে সর্বপ্রথম কোন প্রসঙ্গ টেনেছেন? জলদি জলদি ভেবে ফেলেন। কী সেই জিনিস? আপনাদের মনে যে উত্তর গুলো আসতে পারে তার মধ্যে কি কি থাকবে? নামায, রোযা, যাকাত? না। হল না। এগুলির কোনটিই ঠিক উত্তর নয়। উত্তরটা হল ঈমানের সংজ্ঞা দিতে গিয়ে আমার রব প্রসঙ্গ টেনেছেন 'গায়েবের'। আমার রব কুর'আন পাক শুরু করতেই মোটামুটি এই গায়েবের কথা এনেছেন। এবং সেটা এনেছেন ঈমানের পরিচয় দিতে গিয়ে। তিনি বলছেন "ইউ'মিনুনা বিল গাইব"। এখন দুটি প্রশ্ন আসবে। ঈমান কি? আর গায়েবই বা কি? এই নিয়ে এক্সপার্ট রা অনেক কাজ করলেও আমার মত যারা আরবী ভাষায় মোটামুটি নিরক্ষর তাঁদের সুবিধার্থে কিছু কথা বলার ইচ্ছা। ঈমান শব্দের আভিধানিক অর্থ হচ্ছে কারো কথাকে তার বিশ্বস্ততার নিরিখে মনেপ্রাণে মেনে নেওয়া। এজন্যই অনুভূতি গ্রাহ্য ও দৃশ্যমান কোন বস্তুতে কারো কথায় বিশ্বাস স্থাপন করার নাম ঈমান নয়। ধরা যাক কেউ বলল রক্তের রং লাল আর ভাতের রং সাদা আর সেই কথা শুনে কেউ আরেকজন সেটাকে বিশ্বাস করে ফেললো এবং সত্য বলে মেনে নিল। তবে সেটাকে কি আমরা ঈমান বলব? সেটাকে আসলে আলাদা করে ঈমান বলা যাবে না। কারণ এতে বক্তার কোন প্রভাব বা দখল নেই। ঈমান হচ্ছে তাই যেটা শ্রোতা জানেন না, শুধুমাত্র বক্তার বিশ্বস্ততার খাতিরেই সম্পূর্ণ অন্ধভাবে সত্য বলে মেনে নিচ্ছেন। আর শরীয়তের পরিভাষায় এক্ষেত্রে বক্তা হচ্ছেন, রাসূলুল্লাহ সাল্লাল্লাহু আলাইহি ওয়াসাল্লাম যিনি আল্লাহর কথা গুলো কে পৌঁছে দিতে মনোনীত হয়েছেন আর শ্রোতা হচ্ছেন সমস্ত মানবকূল ও জ্বীন জাতি। আর গায়েব কি? গায়েব হচ্ছে সোজা কথায়, আনচার্টেড টেরিটোরি। যা কিছু দেখা যায় না, শোনা যায় না, ছোঁয়া যায় না, গন্ধ পাওয়া যায় না, স্বাদ নেওয়া যায় না তাই ই গায়েব। আরেকটু তথাকথিত শিক্ষিতদের মত পেচাইতে চাইলে বলা যায়, যেসব জিনিসের কোন ভৌত বা রাসায়নিক ধর্ম বা প্রভাব আমরা আমাদের ইন্দ্রিয়ের মাধ্যমে বুঝি না বা ধরতে পারি না, তাকে আমরা গায়েব বলব। এখন বোঝার বিষয় হল, আল্লাহ তা'লা আমাদের ঈমানের পাঠ দিতে গিয়ে সবার প্রথম অ্যাস্পেক্ট টা যে আনলেন গায়েব, সেটা কেন? এই কিতাব যেহেতু পুরো পৃথিবীর মানুষ ও জ্বীনদের জন্য দিকনির্দেশনা ও রহমত স্বরুপ অবতীর্ণ হয়েছে, তাই আমার মনে হয় এর কারণ হল, যা সম্পর্কে আমাদের কোন জ্ঞান থাকা আদৌও সম্ভব না, সম্ভব হবেও না, শুধুমাত্র আমাদের উপকারের উদ্দ্যেশ্যে সেসব দ্ব্যর্থহীন ভাবে জানিয়ে দেওয়াই এর মূল কারণ, যাতে কিনা দুর্বল ফিজিকাল ও মেন্টাল অ্যাট্রিবিউট ধারী মানুষ ও রহস্যময় জ্বীন জাতি এখান থেকে কিছুটা বুদ্ধিবৃত্তিক ভাবে অ্যাডভান্স থাকতে পারে। যেমন ধরুন, পবিত্র কুরআন শরীফে আমার রব ম্যাজিক নিয়ে কথা বলেছেন। ফেরেশতাকূল নিয়ে কথা বলেছেন। জ্বীন নিয়ে কথা বলেছেন। এগুলো কে আমরা দেখি বা নাইই দেখি, বুঝি বা নাইই বুঝি সেটা গৌণ ব্যাপার। একদমই তুচ্ছ সেই ডিসকাশন। গায়েবের প্রতি ঈমান তো তাইই যা না দেখে, না বুঝে বিশ্বাস করার নাম। সেটাই ঈমানের মূল জিস্ট বা সারসংক্ষেপ। ২. ইসলামে অন্ধবিশ্বাস নেই, এই জাতীয় একধরনের পপুলার আইডিয়া মূলধারার শিক্ষিত সমাজে প্রায়ই দেখা যায়। সেটা আসলে আদৌও সত্য নয়। তাইই যদি হত, তাহলে আল্লাহ ঈমানের আলাপ করতে গিয়ে প্রথমেই গায়েবের প্রসঙ্গ কখনই আনতেন না। প্রথমেই রাষ্ট্রনীতি নিয়ে আলাপ করতেন। অনেক মুসলিম ভাইদের ভিতরে এই ব্যাপারটা নিয়ে ভদ্রসমাজে একটু অস্বস্তি বোধ করতে দেখি। পাছে কেউ গরু - ছাগল না মনে করে বসে এই একটা উৎকণ্ঠা। "জ্বীন বিশ্বাস করেন আপনি? ও! আবার ম্যাজিকও বিশ্বাস করেন,হেহে!" এই বলে মানুষের যে ভদ্রতাসূচক হাসি চাপার কৌশল সেটাকে ফেস করার ভয় অনেকের মাঝেই বেশ প্রবল। ইসলাম যে আগাগোড়া একটি বৈজ্ঞানিক আইটেম যেটা ভদ্রসমাজে বিক্রয়যোগ্য এরকম একটা মাইন্ডসেট দুঃখের সাথে প্রায়ই লক্ষ্য করতে হয়। ডিয়ার ব্রাদার্স অ্যান্ড সিস্টার্স। আপনার দ্বীন নিয়ে, ঈমান নিয়ে দয়া করে লজ্জা পাবেন না। আপনি আমার রবের খুব প্রিয় কোন সৃষ্টি বলেই আপনাকে দ্বীন দ্বারা পুরস্কৃত করা হয়েছে। ঈমানের রঙে আপনাকে রাঙানো হয়েছে। মুনাজাতে কান্নার অধিকার দেওয়া হয়েছে। এসব 'ছাইপাশে' বিশ্বাস আনার সুযোগ দেওয়া হয়েছে। এটা নিয়ে অহংকারবিহীন গর্ব করুন। দয়া করে অ্যাপোলোজেটিক হবেন না। এই পৃথিবীর মালিক আমার রব, রাব্বুস সামাওয়াতি ওয়াল আরদ, এখানে আমার রব যা বলবেন সেটাই একমাত্র নিঃসন্দেহে সঠিক ও তর্কাতীত। এখন দুনিয়ার সমাজনীতি, রাষ্ট্রনীতি, বিজ্ঞান, প্রযুক্তি যেটাই বলুক, যেভাবেই বলুক, তাতে আমাদের কিসসু যায় আসে না। একদম কিসসু না। আমরা, বোকা মুসলিমরা, অনেক কিছু বিশ্বাস করি। আমার রব আমাদের অনেক কিছু আগাম বলে দিয়েছেন। এটা একটা রহমত। আমার রবের এই দানকে ছোট মন নিয়ে ডিফেন্ড করার দরকার নাই। একদমই দরকার নাই। আমরা, মুসলিমরা, দ্বীনের কোন বিধানের কারণে, বিশ্বাসের কারণে, এই পৃথিবীতে অ্যাপোলোজেটিক হইতে আসি নাই। একদমই না। আমার রবই কি মুমিনদের জন্য যথেষ্ট নন?
১. আমাদের দেশে অন্যান্য সমস্ত বিষয়ে ভাসাভাসা ধারণা রাখা মানুষদের মাঝে একটা পপুলার কনসেপ্ট আছে যে দাওরায় গ্রাজুয়েট হইলেই সে আলেম। জিনিসটা আমার পর্যবেক্ষণ অনুযায়ী মোটেও এমন নয়। দাওরায়ে হাদিস এমবিবিএস পর্যায়ের একটি ডিগ্রী। এতে আপনি ডাক্তার হয়ে গেলেন সত্য, কিন্তু কোন বিষয়েই এখনো কোন স্পেশালিস্ট হতে পারেননি। সেটা যদি আপনি হতে চান তাহলে তার জন্য আপনাকে ফারদার স্টাডির দিকে যেতে হবে। ডাক্তারি প্রফেশনে যেরকম পোস্ট গ্রাজুয়েশন পর্যায়টা খুবই জটিল একটা পদ্ধতি, ইলমের লাইনে পোস্ট গ্রাজুয়েশন ঠিক একই রকম জটিল একটা পদ্ধতি। আপনাকে কোন স্পেশালিস্টের আন্ডারে দীর্ঘদিন ট্রেনিং নিতে হবে, অনারারি টাইপের কাজ করতে হবে, প্রচুর রুলিং দেখতে হবে, গতরে খেটে জ্ঞান অর্জন যেটাকে বলে আর কী। পাঁচ - সাত বছরের ট্রেনিং শেষে আপনি ইলমের একটি নির্দিষ্ট শাখায় যে কোন একটি নির্দিষ্ট বিষয়ে স্পেশালাইজেশন করেছেন বলে তখন ধরে নেওয়া যাবে যদি কিনা আপনার সুপারভাইজার আপনাকে পাশ মার্ক দিয়ে পাস করায়। তখন আপনাকে আলেম বলা যাবে, এর আগে নয়। আপনার এইটুকু পড়ে মনে প্রশ্ন আসতে পারে, যাহ্ বাব্বা, বললেই হল? আমি বুঝি যে বললেই হল না। আপনাকে দুই শিক্ষার সেনসিটিভ অ্যাস্পেকটা এই প্রশ্ন তোলার আগে একটু বুঝতে হবে। একজন ডাক্তার যদি অপারেশন করার আগে না জানেন রোগীর হিস্ট্রি কি, রোগীর অন্য কোন কম্প্লিকেশন আছে কি নাই, রোগীর অন্যান্য রিপোর্ট এর অবস্থা কি, তাহলে উনার পক্ষে কখনোই অপারেশন টা করা সম্ভব হবে না। অপারেশন তো দূরের কথা উনি রোগীর গায়ে হাতই কখনো দেবেন না। আবার সব রুগীর বেলায় রোগের কন্টেক্সট একরকম নয়। একেকজন রোগীর শরীরের ভিতরে একই রোগ একেক রকম আচরণ করতে পারে। যেটা ডাক্তার পোস্ট গ্রাজুয়েশন এ শিখে এসেছেন। এমবিবিএস পাস করা কোন ডাক্তার এই রুগী কোনদিনও ধরবেন না। আপনিই ধরতে দেবেন না। ঠিক একইভাবে একজন আলেম যখন কোন সমসাময়িক বিষয় নিয়ে কোন বিধান দেন, পরামর্শ দেন, তখন উনাকেও ব্যাপারটা আগা থেকে গোড়া জানতে হয়। হিস্ট্রি বুঝতে হয়। এটা যেহেতু সামাজিক বিজ্ঞান নিয়ে ডিল করে, তাই এটার সাথে আধুনিক সমাজ ব্যবস্থার সম্পর্ক আছে। বিজ্ঞানের সম্পর্ক আছে, তাকে সেই এসপেকটাও বুঝতে হয়। আবার প্রতিটা ঘটনার কন্টেক্সট ও এক থাকে না। ডাক্তার যখন ভুল করেন তখন রোগীর শরীর মারা যায়,আর একজন আলেম যখন ভুল করেন তখন একটা মানুষের ঈমান মারা যায়। আমল মারা যায়। এখন আপনি ঈমানকে, আমলকে কতটুকু গুরুত্ব দিয়ে দেখছেন তার উপর নির্ভর করবে আপনি দুটো পেশাকে একভাবে দেখতে পারছেন কি পারছেন না। এখন আপনার কাছে যদি ঈমান, ইসলাম, দ্বীন ততটা প্রাক্টিক্যাল বিষয় না হয় তাহলে আপনার জন্য এই লেখাটি নয়। ২. পারিবারিকভাবে, দাওরায়ে হাদিস শেষ করা কিছু মানুষ আমার পরিবারে আছে বলে প্রকৃত আলেমদের সাথে আমার খুবই সামান্য পর্যায়ে যোগাযোগ আছে। এঁরা রিয়েল স্পেশালিস্ট। বিদেশে খুব বড় কোন আলেম এর আন্ডারে ট্রেনিং করে এসেছেন। সেটাও ৫-৭ বছরের জন্য। তাদের সাথে বেশ কয়েকবার আমার ইন্টারেস্টিং ব্যাপার স্যাপার নিয়ে আলোচনা করার সুযোগ হয়েছে। পাশ্চাত্যবাদ, মার্কসবাদ,আধুনিক অর্থনীতি, ইতিহাস আরও নানা কিছু। সাম্প্রতিক সময়ে এই করোনা চলার কারণে এই পর্যায়ের আলেমরা খুবই অর্থকষ্টে পড়েছেন। উনারা মূলত মাদ্রাসার শিক্ষক হিসেবে কাজ করেন। রিসার্চ বেজড কাজ। ছাত্র পড়ানো। কিতাব ঘাটা। এই গভীর জ্ঞানের অধিকারীরা বেশি বলেন না, শুনতে ভালবাসেন। প্রচন্ডতম ব্যক্তিত্বের অধিকারী এই মানুষগুলোর নির্মল হাসির দিকে চেয়ে মনে হয়, এখনও হয়তোবা আশা হারানোর সময় আসে নি। এখন সমস্যা হল, উনাদের জীবন চলে গেলেও উনারা কোনদিনও কখনো কারো কাছে সাহায্য চাইবেন না, যদিও ওনাদের সাহায্য খুবই প্রয়োজন। অক্সিডেন্টালিজম নিয়ে আলাপ করতে করতে আর যাই করা যাক, সাহায্য চাওয়া যায় না। এছাড়া নিজেদেরকে তো তাঁরা খুবই বিশুদ্ধবাদী, সামাজিক ও আধ্যাত্মিক একটি আন্দোলনের সৈনিক মনে করেন। হাত পেতে সাহায্য নেওয়ার জন্য তো উনারা এই কাজে আসেন নি। এছাড়া সবাইতো আমার মত ব্যক্তিত্ত্বহীন হন না যে, সমানে মানুষের কাছে টাকা চেয়ে বা সাহায্য চেয়ে বেড়াবেন।
#সেল্ফ_রিমাইন্ডার ১. গত মাসের প্রথম সপ্তাহে যখন করোনার কারণে জুম্মা বাদ দিলাম, নিজেকে খুবই অপরাধী মনে হচ্ছিল। মন খারাপ করে বেলা ১২ টার দিকে বারান্দায় বসেছিলাম। নীচে তাকাতে চোখে পড়ল এলাকার সব বিল্ডিং থেকেই চাচারা জায়নামায বগোলদাবা করে ব্যস্ত পায়ে বেরিয়ে পড়ছেন। ঐ তো, প্রফেসর চাচা। নাতিটাকে টুপি ঠিক করে না পরার জন্য বকা দিচ্ছেন। চাচার ছেলে, জাহাঙ্গীর ভাই রাস্তার পাশে সবজীর ভ্যানগুলোর দিকে লোভাতুর দৃষ্টিতে তাকাতে তাকাতে এগোচ্ছেন। হঠাৎ থেমে একজন ব্যাপারীকে জিজ্ঞেস করলেন, সজনে কত? প্রচন্ড গরমে ঘাম মুছতে মুছতে উত্তর আসল "১০০ টাকা"। দুটো ডাটা নাড়তে নাড়তে জাহাঙ্গীর ভাই বলছেন, "ভালই তো ডাকাতি শুরু করছ। সকালের কৃষি মার্কেটের বাজারে এর দাম ৮০। তাও নতুনটা"। অহংকারী ব্যাপারী ঘৃণায় মুখ বাকালেন। উত্তর দিলেন না। এই বোকা ব্যাপারী তখনও জানতেন না সামনের দিনগুলিতে এই সবজি মুরগীকে খাইয়ে দিতে হবে। কুকুরেরা সবজীতে রুচি দেখায় না। মসজিদের আযান হল। ভাবনার সুর কেটে গেল। কাকতালীয়ভাবে সুরা জুমুয়ার একটা কথা মনে পড়ে গেল। আমার রব আমাকে বলেছেন, "জুমআর দিনে যখন নামাযের আযান দেয়া হয়, তখন তোমরা আল্লাহর স্মরণের পানে ত্বরা কর এবং বেচাকেনা বন্ধ কর। এটা তোমাদের জন্যে উত্তম যদি তোমরা বুঝ।" হঠাৎ করে খুব কষ্ট লাগল। আমার জন্য আমার রব যা উত্তম বলে নির্ধারণ করেছেন, সেটা করব কি করব না এই সন্দেহে বোকার মত বসে আছি। কোন মানে হয়? আমার রবের নিয়ামত অস্বীকারকারীদের মাঝে ক্ষণিকের জন্য নিজেকে আবিস্কার করলাম। জায়নামাজে দীর্ঘক্ষণ দাঁড়িয়ে যোহর পড়লাম। নামায প্রতিষ্ঠা করার প্রানান্তকর প্রয়াস। মোনাজাতে গিয়ে আমার রবকে দোষী হয়ে বললাম, ইয়া মাওলা। ইয়া হাইয়্যু ইয়া ক্বাইয়্যুম। আমি লজ্জিত। আমি লজ্জিত। আমি লজ্জিত। আমাকে আপনি এ কোন পরীক্ষায় ফেললেন গো আল্লাহ? আপনার ঘরের দাওয়াতে আমাকে নিলেন না? আমার পা গুলো কিভাবে এত নাফরমান হয়ে গেল? আমি এরকম একটা কাজ কি করে করলাম? আমি কি করে এত পাষাণ হলাম? কি করে? আপনি কি তাহলে আমার উপর খুব রাগ? আমি কি করে আপনাকে রাগালাম? এত সাহস আমি পেলাম কোথায়...? সারাটা বিকেল খুব মন খারাপে কাটল। ২. আজ পাঁচ নাম্বার জুম্মা চলছে যেটায় আমি যাই নি। আজকেও বেলা ১২ টার দিকে আনমনেই বারান্দায় এসে দাঁড়ালাম। সেই অহংকারী সবজীর ব্যাপারী একাই আছেন। আজকে তাঁকে আর জেদী ব্যাপারী না, অসহায় দরিদ্র পিতা বলে মনে হচ্ছে। হঠাৎ খুব ঠান্ডা মাথায় খেয়াল করে দেখলাম জুম্মায় না যাওয়ার কষ্টটা আমার কেটে গেছে। মনে আর মসজিদের জন্য মায়া হচ্ছে না। জুম্মায় যাওয়া যাবে কি যাবে না, জামাতে যাওয়া যাবে কি যাবে না, সে প্রসঙ্গ এখন থাক। সেটার আলাপ করতে ইচ্ছা করছে না। কিন্তু আমাদের মন টা যে জুম্মায় না যাওয়ার জন্য আর খারাপ হচ্ছে না, সেটা নিয়ে একটু ভাবুন। শয়তান কি রকম করে অপারেট করে, একটু দেখুন। আপনাকে সে মন খারাপটাও করতে দেবে না। নানা কায়দায় আপনাকে ব্যস্ত রেখে, আপনার অসৎ মনের অসৎ চিন্তা গুলোকে সুশোভিত করে দেখাবে। মাই ফেলো ব্রাদার্স অ্যান্ড সিস্টার্স। আমার কথাটা রাখুন। মনটা অন্তত খারাপ করুন। একটু নিজেদের দুর্দশা নিয়ে আফসোস করুন। আমার রবের হক আমার রব ধরে রাখেন না। চাইলেই মাফ করে দেন। কিন্তু এই কথাটা আগে বুঝুন যে, এই মুহূর্তে মসজিদে যেতে না পারার প্রবল আক্ষেপ মনের মধ্যে পুষে রাখা আমার রবের হক্ব। মনে আক্ষেপ নিয়ে একটু ভাবুন, আপনার একবারও মনে হচ্ছে না, এলাকার সবাইকে নিয়ে কতদিন একসাথে আল্লাহর দরবারে জেদ করা হয় না। আল্লাহকে নাছোড়বান্দার মত বলা হয় না, ইয়া আল্লাহ, আমি তো গুনাহগার। আমি তো অধম, তুচ্ছ। আমি তো ফকির। তুমি তো বাদশাহ। তুমি তো মালিক৷ তুমি মায়া করে আমার গুনাহ মাফ কর। আমার গুনাহ মাফ করতে তুমি বেহিসেবী হয়ে ওঠ। আমার আমলের বদলা দিতে তুমি বেহিসেবী হয়ে ওঠ। তোমাকে ভালবাসতে আমাকে বেহিসেবী করে দাও। আমাকে ক্ষমা কর হে রহমান। আমার একটা কথা অন্তত শোন..।
#এলেবেলে ১. বিশ্ববিদ্যালয়ের পাট চুকিয়ে আসার পর খুব টের পাই, লুকোচুরি করে চলার জন্য আমাদের বাড়িটা খুব একটা বেশি বড় না৷ মাঝখানের এক চিলতে ডাইনিং কাম ড্রয়িং রুম পার হলেই বাবা - মার ঘর। ব্যাপারটা এমন যে, আপনি যখনই আমার বাড়ির বাইরে থেকে ঘরে ঢুকবেন, তখনই আমার মা'র পুরো ঘরটা একদম খোলা হয়ে আপনার চোখে পড়বে। মা'র এই ঘর ছেলেবেলা থেকে বরাবরই আমার কাছে খুব রহস্যময়। এই ঘর দেখলে আমার শৈশবের অংকে ফেল করা রেজাল্টের দিনগুলির কথা মনে পড়ে যায়। বাবা আমাকে উদ্যত হয়ে মারতে আসছেন। আমার ফুফুর তখনও বিয়ে হয় নি। তিনি ভয়ে পাথর হয়ে যাওয়া, হেঁচকি তুলে কাঁদতে থাকা আমাকে কোলে তুলে নিয়ে গেলেন! দাদী এসে বাবাকে বকছেন। মা আমার অভিমান ভাঙাতে পোলাও রাঁধতে বসছেন। গভীর রাতে বাবা এসে চুপিচুপি চুমু খেয়ে গেলেন। এই তো! সেদিনের কথা যেন! মা'র ঘরের পাশেই একেবারে গাদাগাদি হয়ে গড়ে ওঠা আসমান বিস্তৃত রান্নাঘর। একেবারে মেঝে থেকে দেওয়াল ছাদ পর্যন্ত নানারকম ব্যাগ - থলেতে ঠাসা। রান্নাঘরের পাশেই আমার বোনের জন্য একটা ঘর৷ শুধু দরজা আছে বলে ওটাকে ঘর বলা যাচ্ছে, নাহলে শুধু একটা "জায়গা" বলে ডাকলেই বোধহয় বেশি ভাল হত। সেই ঘরে আছে ঢুকেই শেষ হওয়া যাওয়া একটা বারান্দা। এই বারান্দায় বছরের বার মাসই ঘর শুকানোর, টেবিল মোঁছার, ঘর ধোঁয়ার নানা রকম ন্যাকড়া নাঁড়া থাকে। পাশেই ধুলোর আস্তরণ জমা আমার ছোটবেলার সাইকেল। এই সাইকেল নিয়ে আমার মা'র কি পরিকল্পনা আমি পরিস্কার জানি না। মধ্যবিত্ত মা'রা কেন জানি কিছুই ফেলতে পারেন না। আমি প্রায়ই মাঝে মাঝে ভাবি, এই বারান্দায় ন্যাকড়া / জঞ্জাল গুলো ফেলে দিয়ে একটা ফুলের ছোট টব বসিয়ে দেব। দুদিন পরেই পোকামাকড় হয় বলেই মা সেটাকে বিদায় জানান। দরিদ্র বারান্দাগুলো বড় স্বার্থপর হয়। ফুলরা কেন যেন ফুটতেই চায় না। ২. আজকাল ছোটবোনের হঠাৎ আসা আবদার পূরণ না করতে পেরে খুব টের পাই, লুকোচুরি করে চলার জন্য আমাদের বাড়িটা খুব একটা বেশি বড় না৷ গত কদিন আগেও বিশ্ববিদ্যালয়ের হল থেকে যখন বাড়িতে ফিরতাম, বাসাটা আরেকটুকুন বড় মনে হত। সকালে যখন ইচ্ছে তখন উঠে নাশতা খাওয়া যেত। নাশতা পছন্দ না হলে মার সাথে চিৎকার চেঁচামেচি করারও বেশ সুবিধা পেতাম। ভরপেট নাশতা খেয়ে সেলিমের চায়ের দোকানে দুটো গোল্ড লিফ। পকেটে সিগারেট খাওয়ার টাকা না থাকলেও মায়ের কাছে বাহানা করে নেওয়ার সুযোগ ছিল। বেশি সমস্যা হলে সেলিমকে বলার সুযোগ ছিল, 'লিখে রাখ'। হলে ফেরত যাওয়ার দিন সেলিমের টাকা ফেরত দিলেই চলত। সেলিমের হাসিটাও সে সময় কি একটু বেশি মিষ্টি ছিল? কে জানে? হয়তো বা ছিল। আজকাল সেলিমের দোকানে সকাল বেলা চা খেতে গেলে সেলিম মুখ ঘুরিয়ে থাকে। তিন বার বলার পরে লিকার পাওয়া যায়। আগে হল থেকে ফেরার পর অবধারিতভাবে বাসায় এসেই দেখতাম আমার জন্য বোনের রুমটা ফাঁকা করে দেওয়া হয়েছে। আমার চোখে অবশ্য বোনের রুম ছেড়ে দেওয়ার আক্ষেপ কোনদিনও চোখে পড়ত না। আমার এত সময় কোথায়? অটোক্যাড শেখা লাগবে বলে বাবা গেল সেমিস্টারে একটা ল্যাপটপ কিনে দিয়েছেন। কোথায় অটোক্যাড, আর কোথায় ম্যাটল্যাব? কিছুই ইন্সটল করা হয় নি। রুমে ঢুকে রাতের বারান্দায় চুপচাপ ফোক মিউজিক শুনতেই তো আমি ব্যস্ত। প্রতিদিন প্রচন্ড রাত বাড়ে। জীবনের গভীরতম বোধ আমাকে ছুঁয়ে যায়। প্রেমিকার রাগ ভাঙাতে ভাঙাতে আমার সাথে রাত জাগা তারারাও ক্লান্ত হয়ে পড়েন। মুঠোফোন এর প্রেমালাপ শেষেই আবার আমি শশব্যস্ত হয়ে পড়ি। আমার ট্রেন্ডিং কোন সিরিজের সিজন ফিনালে দেখা লাগে। ৩. আজকাল বাবা বিকালে অফিস থেকে ফেরার পর খুব টের পাই, লুকোচুরি করে চলার জন্য আমার বাড়িটা খুব একটা বেশি বড় না। ফাঁদে পড়া ইঁদুরের মত, বাবা আসলে আমাকে এখন ঘরে বন্দী হয়ে থাকতে হয়। আমার পড়ার জায়গাটা আর থাকার জায়গাটা ঐ ডাইনিং এর পাশের খাটটাতেই। বলতে ভুলে গেছি, ইউনিভার্সিটির পাঠ শেষ করে আসার পর এটাই আমার থাকার জায়গা। বাবা ফিরলে আমি বোনের ঘরের বারান্দায় যেয়ে দাঁড়াই। মা'র কখনো সখনো বিকালে বাবার লুচি ভাজার তেল ফুরিয়ে গেলে আমাকে চট করে তেল কিনতে পাঠাতে হয়। সেসময় বাবার সামনে পড়তে বড় অস্বস্তি লাগে। আমি ক্লান্ত বাবার দিকে আড়চোখে তাকাই। বেচারা বাস ঠেলে এসে ঘেমে গেছেন। খুব ইচ্ছা করে গামছাটা দিয়ে কপালটা মুঁছিয়ে দিতে। হয়ে ওঠে না। ৪. আজকাল বাবার সাপ্তাহিক অফিস বন্ধের দিনগুলোয় খুব টের পাই, লুকোচুরি করে চলার জন্য আমার বাড়িটা খুব একটা বেশি বড় না। যদিও পাস করে আসার আগে সব বড়ভাইরা খুব বলছিল, "আরে পাস করে আয়, চাকরি দিয়ে দেব। পথে ঘাটে তোর মত স্মার্ট ছেলেদের জন্য চাকরি ঘুরে বেড়াচ্ছে। যোগ্য লোকের বড় অভাব।" এখন সেসব ভাইদের কোন খোঁজ খবর পাওয়া যাচ্ছে না। সেদিন আড্ডা দিতে গিয়ে একজন কি এক কোর্সের কথা যেন বললেন, কি একধরনের সার্টিফিকেশন। মার্কেটে নাকি খুব ডিমান্ড। কিন্তু সমস্যা হচ্ছে, কোর্সটা করতে ১৫ হাজারের মত টাকা লাগবে। ১৫ হাজার টাকা কোথায় পাব? বাবার কাছে চাইব? অসম্ভব। কে দেবে আমাকে এই সময়ে পনের হাজার টাকা? সব বন্ধুদেরই তো একই অবস্থা। ভার্সিটির চায়ের টঙে রাজা উজির মারা সবাইই কমবেশি আজকে আদার ব্যাপারী। মাঝখানে এক ভাগ্যবান নাকি ৩০ হাজারের একটা চাকরী ম্যানেজ করে ফেলেছেন। সে অবশ্য একবেলা আধাপেট ফাস্টফুড খাইয়ে দিয়েছে। চাকরি পাওয়ার কারণেই সে যেন আজ একটু দলছুট। চায়ের দোকানে ওকে দেখলেই কেমন যেন পালিয়ে যেতে ইচ্ছা করে। ৫. সবদিন অবশ্য একরকম যায় না। মাঝে মাঝে বিডিজবসে দেওয়া নাম্বার নিয়ে অপরিচিত জায়গা থেকে ফোন আসে। ফোনে কথা বলতে গিয়ে গলা কেঁপে ওঠে। "ইন্টারভিউর ডেট কবে", সেটা জিজ্ঞেস করতে গিয়েই আকাশ - কুসুম কত কল্পনা যে মাথায় আসে, তা বলার না। ফোন রাখার পর গভীর রাতে "চাকরীর প্রিপারেশন" হেডিং দেওয়া খাতায় সংসারের হিসাবের খাত গুলো আলাদা করে ফেলি। বাবাকে দেব পাঁচ হাজার। বোনকে তিন। মাকে তো দশটা হাজার টাকা হাতে তুলে দিতেই হবে। বাজার সম্পর্কে বিন্দুমাত্র ধারণা না রাখা আমি বাজারের জন্য বরাদ্দ রাখি পাঁচ। নিজের জন্য পাঁচ। একটু পরেই মনে হয়, আচ্ছা বেতন কত হবে? তিরিশ এর কম হলে তো হবেই না। যোগ করে দেখি, উহু। বাজেট ৩০ ক্রস করে যাচ্ছে। সবার কিছুটা বরাদ্দ কমিয়ে দেই। নিজের জন্য দুই হাজার রাখি। সবার জন্য বড় মায়া হয়। বড় ভাল লাগে। গভীর রাতে বাবা পানি খেতে ওঠেন। উঠে দেখেন আমি সব বাতি নিভিয়ে ডাইনিং এর খাঁটে নিঃশব্দে জানালার দিকে তাকিয়ে বসে আছি। বাবা ভাবেন, ছেলের কাছে যেয়ে বসবেন। মাথায় হাত রাখবেন। অপূর্ব কোন আশার বাণী, অসম্ভব কোন সাহসের কথা বলবেন। কাঁধে হাত রেখে বলবেন, সব ঠিক হয়ে যাবে। বাবা হঠাৎ খেয়াল করেন, তিনি আসলে নিজের ছেলে সম্পর্কে কিছুই জানেন না। কি যেন অভিমান - অভিযোগে বাবার চোখ দুটো ভিজে উঠতে চায়। বাবার পদশব্দে আমার ভাবনার সুর কেটে যায়। মহাবিশ্বের দুটি প্রাণী অপরাধী হয়ে একে অপরের দিকে অপলক তাকিয়ে রয়। জনকের সুদূর অতীত আর সন্তানের অনাগত ভবিষ্যৎ মিলেমিশে একাকার হয়ে যায়।
#এলেবেলে ১. মধ্যবয়স্ক পুরুষরা মাঝে মাঝে খেয়াল করে দেখবেন, আপনার মা আপনার থেকে অনেক দুরে চলে গেছেন। আগের মত আর আপনার মা'র ঘরে যাওয়া হয় না।আগের মত আর মা'র গা ঘেষে শোয়া হয় না। কতদিন ধরে যে মায়ের সাথে তুমুল আড্ডায় মেতে ওঠা হয় না, তা ভুলেই গেছেন। মা টাও যেন কেমন বদলে গেছেন। আপনাকে তাঁর বিছানায় এসে আর শুতে বলেননা। আপনি তাঁর ঘরে ঢুকলে উনি কেমন যেন আধশোয়া থেকে উঠে বসেন। আগে যেমন আপনি মা'র ঘরে ঢুকে কাঁধের স্কুলব্যাগ নামিয়ে রেখে হাত - মুখ না ধুঁয়েই ঘামে ভেঁজা গা নিয়ে এলিয়ে পড়তেন, মা গলার সর্বোচ্চ সপ্তকে উঠে, আপনাকে নোংরা, পিঁচাশ বলে চিৎকার করে উঠতেন, সেই দিন গুলো আজ রুপকথার মত মনে হয়। ইদানীং আপনি প্রায়ই টের পান, আপনার মা'র শরীর অশক্ত হয়ে পড়েছে। যেই মা একসময় এক হাতে সমস্ত সংসার সামলেছেন, আপনি ছোট মাছ খাবেন না বলে শুধু আপনার জন্য আলাদা করে গরুর মাংস রেঁধে রেখেছেন, আপনার দাদীর জন্য আলাদা জাউ ভাত ও শিঙের ঝোল রেধেছেন, আপনাকে পড়তে বসিয়েছেন, সেই মা আজকাল কেমন যেন ক্লান্ত হয়ে যান। রান্নাঘরে এক পদ রাঁধার ফাঁকে একটু পর পর ফ্যানের নীচে বসেন। কি আর করবে বলেন। এতক্ষণ দাঁড়িয়ে থাকা যে কোমর আর সহ্য করতে পারে না। তাও বেশিক্ষণ বসে থাকার আর উপায় কোথায়? রান্নাঘরে কাজ করা ছুটা বুয়া কখন কোঁচড়ে পিঁয়াজ ঢুকিয়ে নিয়ে যায়, সেটা দেখতে হবে তো! এমনিতেই হিসাবের সংসারে গত মাসে পিঁয়াজ কম পড়েছে। বুয়া কে জিজ্ঞেস করলে হুঙ্কার দেয়, 'আমি আর আফনের বাড়িত কাম কত্তাম না, কাইলকা থেইকা আর আমু না'। এই দুর্দিনে নতুন বুয়া কোথায় পাবেন ভেবে, তাকেই আবার আমার বৃদ্ধা মা'র নরম সুরে বলতে হয়, 'যাওয়ার সময় তরকারীটা নিয়ে যেও, আর এই নাও ৫০ টা টাকা। রাগ কোর না'। হায়রে আমার মা। সংসার কী এক বিচিত্র জায়গা। সারাজীবনেও এই মহিলাটা কোথাও তোয়াজ পেলেন না। ২. সংসারে কিছুটা অভাব এসেছে। বাবা রিটায়ার করেছেন বলে আপনি মাসের শুরুতে যখন বেতন নিয়ে আসেন, মা কেমন যেন অস্থির চোখেই আপনাকে খুঁজতে থাকেন। মাসের শুরু মানেই হাজার রকম বিল মেটানোর পালা৷ কোন মাসে আবার খরচ কিছুটা বাড়ে৷ তার নিজের বাথরুমের ফ্লাশটা হয়তো কাজ করে না। বেসিনেও পানি লিক হয়। পানির মিস্ত্রিকে ডাকলেই তো হাজার তিনেক এর একটা বিল ধরিয়ে দেবে৷ এই চিন্তা করে বেতনটা হওয়ার পর্যন্ত আপনার মধ্যবিত্ত মা অপেক্ষা করেন। অফিস কোন মাসে আবার একটু দেরিতে বেতন দেবে বলে৷ অফিসে গুজব ওঠে, এই মাসের বেতন নাও হতে পারে। ছাটাইয়ের সম্ভাবনা। বেতনের তারিখ পিছাতে থাকে। মার চোখের অস্থিরতা বাড়ে৷ কাচুমাচু করে উনি আপনাকে খাবার বেড়ে দিতে দিতে বলতে থাকেন, 'আব্বা, তোর বেতনটা কি হয়েছে?'। আপনার মধ্যবিত্ত চাকরি জীবনের মধ্যবিত্ত কষ্ট আপনার গলা দিয়ে ভাত নামাতে দেয় না। আপনি প্রচণ্ড অসহায় বোধ করতে থাকেন। তারপরেও গলায় ফাঁপা বুলন্দি এনে বলেন, 'কালকেই হয়ে যাবে, অফিসের সাথে ব্যাংকের কি যেন ঝামেলা, কালকেই পাব'। আপনার মিথ্যা আশ্বাসে আশ্বস্ত মা আপনার খাবারের পাতের দিকেই তাঁকিয়ে থাকেন। তার যে একদম মূখস্ত আপনি কখন কোন পদটা নেন, কখন আপনার প্লেটে ডাল দিতে হবে, কখন এগিয়ে দিতে হবে আচারের বয়াম। পূর্ণদৃষ্টিতে তখন মায়ের দিকে তাঁকালে আপনি দেখতে পেতেন, মায়ের হাত গুলো কেমন যেন আস্তে আস্তে আপনার দাদীর মত হয়ে গেছে। কবে যে, আপনার মার হাতের চামড়া এমন পলিথিনের মত হয়ে গেছে আপনি দেখার সুযোগই পান নি। মনে হয় যেন তিনি লম্বায় আরো ছোট হয়েছেন। আপনি ভেবে পেলেন না, কবে আমার মা'টা এমন করে ছোট হয়ে গেল। ছোটবেলায় তো মা এমন ছিলেন না। যখন রেজাল্ট কার্ডটা তাঁর হাতে দিয়ে বকা খাওয়ার সমস্ত প্রস্তুতি নিয়ে সামনে দাঁড়াতেন, তখন তো মনে হত মা পাহাড়ের মত বড়, বিদ্যুৎ এর মত উজ্জ্বল। আজ সেই মা এত জীর্ণ কেন? এত পরাজিত কেন? আপনার হঠাৎ কেন জানি মা'র অসহায় বসে থাকার ভঙ্গি দেখে তাঁর জন্য বড় মায়া হয়। ৩. একদিন বাসায় ফিরে দেখেন মা বিছানায় পড়ে গেছেন। গত দুইদিন ধরে গায়ে নাকি অল্প অল্প জ্বর ছিল। তিনি তার আবহমানকাল এর চিকিৎসা 'ও কিছুনা, ঠিক হয়ে যাবে ' তত্ত্ব প্রয়োগ করে সমস্তই চালিয়ে গেছেন। ক্লান্ত আপনি, আপনার চেয়েও হাজার গুণে অবসন্ন মায়ের কপালে হাজার দিন পরে হাত রাখেন। আপনার যেন কি এক ভ্রম হয়। মনে হয়, আপনি যেন ঠিক ছোটবেলার ফিরে গেছেন। আপনার মনে হয়, ছেলেবেলায় যেই মা শুয়ে থাকা অবস্থায় আপনার দিকে হাতটা বাড়িয়ে দিতেন আপনার হাত দুটি ধরার আশায়, হাতটা কিছুক্ষণ ধরে আবার নিজের মুখে বুলাতেন, চোখে বুলাতেন, অস্ফুটে বলে উঠতেন, আমার সোনা, আমার মানিক, আমার বাপ, আমার পাখি, আর আপনি কৈশোরের উদ্যমে ও অস্থিরতায় সেই হাত মায়ের হাত থেকে ছুঁটিয়ে নেওয়ার জন্য ব্যস্ত থাকতেন, সেই সময়টা যেন আবার ফিরে এসেছে। বহুদিন পর আপনি মায়ের বুকে ঘামে ভেজা গা নিয়ে শুয়ে পড়েন। তার বুকের গন্ধ কেমন হয় তা ভুলে যাওয়া আপনি হঠাৎ দেখতে পান, ছোটবেলায় নানীর বুকে যে ঘ্রাণ পেতেন, আপনার মা যেন সেই ঘ্রাণ নিয়ে এসেছেন। নানী মারা গেলেন সেই কত বছর হল, আজ আর মনেও নেই। আজ দীর্ঘদিন পর উনাকে আপনার মনে পড়ে। মা'র অস্বস্তি যেন কেঁটে যায়। অনেক অনেক, লক্ষ লক্ষ, কোটি কোটি বছর পর মা আপনার মাথায় হাত বুলিয়ে দেন। সেই ছোটবেলার মত বলেন, 'আমার সোনা, আমার মানিক, আমার পাখি'। আপনার চোখ পানিতে ভিজে উঠতে চায়৷ হঠাৎ করেই মনে হয়, মাকে এই মাসের বেতন পেলে একটা ভাল জামদানী কিনে দেবেন। সংসারের দাবীর আড়ালে, পরের মাসের সেই জামদানী আর কোনদিনও কেনা হয় না। আচ্ছা, আপনারা কেউ বলতে পারেন? জীবনটা এমন কেন? 
#সেল্ফ_রিমাইন্ডার আপনাদেরকে একটা সহজ ধাঁধা জিজ্ঞেস করি। বলেন তো, আপনার বাসার কোন বইটার পেজ উল্টা - পাল্টা বাধাই থাকলেও আপনারা জীবনেও সেটা ধরতে পারবেন না? মানে এমন একটা বই যেটার ধরেন ১৬ পৃষ্ঠার পরে ৭৩ পৃষ্ঠা আবার ১১২ পৃষ্ঠার পর ১৭ নম্বরটা পাওয়া যাচ্ছে। আবার ৩২১ পৃষ্ঠার পরে হুট করে তিরিশ পৃষ্ঠা গায়েব। আমি বলে দেই এটা কোন বই। এটা হচ্ছে কুর'আনুল কারীম। আমার রাব্বুল আলামিনের গায়েবী অস্তিত্বের অকাট্য প্রমাণ। যেখানে রাব্বুল আলামিন আমার সাথে কথা বলেছেন। যা আপনার সাথে কথা বলার জন্য অস্থির হয়ে আছে। একটু খুঁজে দেখুন তো এই বইটিকে কোথায় রেখেছেন? ধূলিমলিন, পুরনো এক ধরণের ত্যানা জাতীয় সবুজ বা নীল কাপড়ে মুড়িয়ে চোখের আড়ালে সরিয়ে রাখেন নি তো? আপনার বুকশেলফের শীর্ষেন্দু, হুমায়ূন এর আড়ালে তো পড়ে যায় নি? এবার একটু কষ্ট করুন। মানুষের দুয়া কিভাবে কাজ করে একটু আগে ভাবুন। একটি প্লাটফর্মের কল্পনা করুন যেখানে শুধু খসখস কলমের শব্দ পাওয়া যায়। সেই কলম একা একাই নিরন্তর আমার রবের হুকুমে ছুটে চলে। কলমটি লওহে মাহফুজে তাক্বদীর ও আমার রবের ফয়সালা লেখায় ব্যস্ত। শুধু চোখ বন্ধ করে ভাবুন৷ আপনার বর্তমান, আপনার ভবিষ্যৎ, সমস্তই এই কলম দিয়ে লাওহে মাহফুযে সংরক্ষিত হচ্ছে, লিখে রাখা হচ্ছে। এখন আপনার দুয়া কি করছে দেখুন। আপনার সম্পূর্ণ ইখলাস নির্ভর দুয়া প্রথমে এসে থামছে সিদরাতুল মুনতাহা নামে এক রহস্যময় বৃক্ষে। এরপর সেই দুয়া চলে যাচ্ছে সেই খসখস শব্দের প্লাটফর্ম এ। মহামহিম রব কলম কে আদেশ করছেন আপনার তাক্বদীর লিখতে। আপনার কান্না বিজড়িত দুয়া কি করে জানেন? মাঝে মাঝেই সেই কলমের গতিপথ কে পাল্টাতে ইন্ট্রিগ করে। আমার রব, কলমকে ইতোমধ্যে আপনার জন্য লিখে ফেলা তাক্বদীর পরিবর্তন করতে আদেশ দেন, শুধুমাত্র আপনার দুয়ার বদৌলতে, আপনার আহাজারির উছিলায়। নাউ টেক আ স্টেপ ব্যাক অ্যান্ড থিংক। আপনার দুয়া কি সেই কলমের গতিপথ বদলে দেওয়ার মত যথেষ্ট শক্তিশালী, যথেষ্ট আকুতিপূর্ণ? আপনি কি সেই কলমের মালিকের মর্জিকে দুয়া করার সময় যথাযথ ভাবে আমলে নিতে পেরেছেন? জানি, পারেন নি। আমার রবের হক্ব আদায় তো দুরের কথা, তাঁর যোগ্য প্রশংসা করা কোন ইনসান, কোন জ্বীনের পক্ষেই সম্ভব নয়। তো, এখন কি করা যায়? আমরা কি কিছু করব না? এক কাজ করুন। আপনার ঘরে অযত্নে অবহেলায় পড়ে থাকা আমার রবের নিদর্শনটি বের করুন। বইটিকে নামান। ধূলোময়লা গুলো ঝাড়ুন। যথাযথ ভাবে এটিকে তিলাওয়াত করুন। যথাযথ ভাবে না পারলেও, পারার চেষ্টা করুন। বিশ্বাস করুন, আপনার কষ্ট করে ভেঙে ভেঙে পড়া তিলাওয়াত আমার রবের নিকট অধিক প্রিয়। তিলাওয়াত শেষে দুয়া করুন। রেখে দেওয়ার আগে গভীর আবেগে একবার পাক কালামকে বুকে জড়িয়ে নিন। আমার কেন যেন ভ্রম হয়, মানুষের মত এই বইটাও আলিঙ্গনের জবাব দিতে জানে। আপনার দুয়ার দরখাস্তে সেই মহামহিমান্বিত কলমের গতিপথ ইন শা আল্লাহ আমার রব আপনার জন্য পাল্টে দেবেন। এটাই আমার রবের ওয়াদা। আমার রব কি ওয়াদা পূরণকারীদের মধ্যে সর্বশ্রেষ্ঠ নন?
ডাক্তার, নার্স ও স্বাস্থ্যকর্মী এই তিনটা কমন নাউন আজকাল খুব একসাথে শোনা যাচ্ছে। এঁদের মধ্যে ডাক্তারদের গ্লামারই সবচেয়ে বেশি। সিস্টার বা দিদি ডাকা নার্সদের কিছুটা গ্লামার থাকলেও সাধারণভাবে মামা অথবা 'এই ছেলে' ডাকা ওয়ার্ডবয়, ক্লীনারদের গ্লামার সমাজের উপর তলায় একেবারেই নেই। তথাকথিত শিক্ষিত গোষ্ঠীর আচরণ এদের প্রতি খুবই সারকাস্টিক ভাবে ক্রুয়েল। তাঁদের ভাব - কায়দা এমন যে, তারা মানতেই চাননা, যে দে ডু ইভেন এক্সিস্ট! স্বাস্থ্যকর্মী নাউনটা এদের পছন্দ হলেও, ক্লীনার বা বুয়া শব্দটা এদের না-পছন্দ। সুতরাং, অ্যাজ এক্সপেক্টেড এদের নিয়ে কেউ তেমন কোন চিন্তা-ভাবনাও করেন না। এদের নিয়ে চিন্তা - ভাবনা হল খুব ভাসাভাসা ধরণের। অনেকটা "হ্যাঁ, আসলেই কিছু ফান্ড তুলে চাল দেওয়ার দরকার। একটু ডাল। একটু আলু। এগুলো দিয়ে আসার সময় একটু ছবি। হালকা ফেসবুক এ আপলোড। কমেন্টে লেখা, নারে দোস, কই আর বেশি কিছু করলাম। আর লজ্জা দিস না। কেউ যদি রীতি ভেঙ্গে জিজ্ঞেস করেন শো - অফ করছেন কিনা তাহলে, কিছু মানুষ নিজে কিছু করেনা, কিছু করলেই পিছু লাগে" জাতীয় সাইবার বুলিইং ছিটাছিটির মধ্যেই সীমাবদ্ধ। অবশ্য এতে কিছু করারও তেমন নেই। আধুনিক মানুষ তালিপ্রিয় প্রাণী। থার্ড গ্রেড নাটক - বায়োস্কোপ দেখে তার ধারণা হয়েছে যে, ভাল কিছু করলেই ভরা অডিটোরিয়াম এর সবাই উঠে দাঁড়িয়ে প্রথমে সিঙ্গেল (প্রতিধ্বনি ওয়ালা) ও পরে সমবেত তালি দিবে। তারপরেও কিছু মানুষ আমাদের সমাজে পাওয়া যাবে যারা ইখলাসের সাথে এই দান এর কাজটা করেন। ইউ সি, দান করা একটা খুবই ট্রিকি বিজনেস। স্পেশালি মুসলিমদের জন্য। শুধু মাত্র আল্লাহকে খুশি করার জন্য ডান হাতের দান বাম হাতও জানবে না জাতীয় সোশ্যাল ইন্সট্রাকশন ফলো করা এতটা সহজ মনে করার কোন কারণ নেই। অজ্ঞেয়বাদ বা নাস্তিক্যবাদ কপচানো, প্রকৃতির প্রতিশোধ নামক আইডিয়ায় বিশ্বাস করা মানুষের অবশ্য সেই ঝামেলা নাই৷ তারা গেনী। গেনীরা ইন্সট্রাকশন পছন্দ করেন না। প্রসঙ্গে ফিরি৷ আমি একজন ব্যবসায়ীকে চিনি যিনি অতি সম্প্রতি পিপিই সাপ্লাইয়ে হাত দিয়েছেন৷ তাঁকে আলাদা করে পরিচয় করিয়ে দেওয়ার কিছু নাই। তিনি হচ্ছেন আমাদের প্রিয় বিবাহিত লালসালু, ফখরুল ইসলাম ভাই। আমাকে উনি সেদিন দুঃখ করে বলছিলেন, দুইদিন আগে শার্ট - টপ্স - জিন্স - টিশার্ট দিয়ে কুল পেতাম না৷ কাস্টমার দের কত প্যাখনা, এই ডিজাইন সেই ডিজাইন। এই কাপড় সেই কাপড়। সময় কীভাবে বদলায়ে যায় ভাই দেখেন, এখন সবাই একটা সিঙ্গেল ডিজাইনের তাও আবার জাস্ট সাদা রঙের প্যারাসুট কাপড়ের পিপিই নেওয়ার জন্য লাইন লাগাইসে। ভদ্রলোকের প্রসঙ্গ তোলার মূল কারণ হল তিনি চিন্তা ভাবনা করেছেন সেইসব স্বাস্থ্যকর্মী খ্যাত ক্লীনার - বুয়া - ওয়ার্ড বয়দের জন্যে, স্বল্প বেতনে কাজ করা নার্সদের জন্য। উনার বক্তব্য পরিস্কার। ডাক্তাররা কোন না কোন সোর্সে পিপিই পাবেন ইন শা আল্লাহ। কিন্তু ঐ সমস্ত লোকদেরতো এগুলো কেনার সামর্থ্যই নাই। অথচ এদেরই হাসপাতালে বেডগুলির চাদর চেঞ্জ করে দিতে হয়, বমি সাফ করতে হয়, বাথরুম ধুঁতে হয়, কাপড় পাল্টায়ে দিতে হয়, ঘর মুছতে হয়, ঔষধ খাওয়াতে হয়৷ এদের সংক্রমণের সম্ভাবনা ডাক্তার দের চেয়ে কোন অংশে কম না। সুতরাং এঁদেরকে ফ্রী পিপিই দেওয়া হবে। আর তাঁর দেওয়া এই পিপিইটা যেহেতু ধুয়ে পরা যাবে, সুতরাং ওরা কিছুদিন অন্তত কাজ চালাতে পারবেন। এছাড়া ডাক্তারদের যদি দেওয়া লাগে সেটা দাম দিয়ে তারা তাঁর কাছ থেকে নিয়ে নিবেন, তাঁদেরকে ফ্রী দেওয়ার কিছু নাই৷ পৌঁছায় দেওয়ার দায়িত্ব তাঁর। আমি জিজ্ঞেস করলাম - কয় পীস পিপিই আপনি দিতে পারবেন আর এভাবে? একেকটা গাউন ১৫০০ টাকা করে পিস। (আমি তো আমার বাসার জন্য ২ টা নিয়েছি, তাই জানি। জিনিসটা ভাল।) ভাই বললেন - একটা ফান্ড করি। সেখানে যেই দান গুলো আসবে, তাই দিয়ে দিলাম। মানুষ কতকিছুতে কত ভাবেই তো দান করতেসে, এই কজে কেন করবে না? ক্লীনার সব মরে গেলে, রোগীদের বিছানা করে দিবে কে? আমাদের ডাক্তার সাবরা, নাকি মেজিস্টেট সাবরা? আমি খুব ভাল জবাব খুঁজে পেলাম না। আপনারা বেহিসাবে এই উপলক্ষে দান করুন। এমন ভাবে দান করুন যেন আপনার ডান হাতের দান বাম হাত না জানে। আপনারা নিজেরাও অর্থনৈতিক অস্বস্তিতে আছেন বলে ধরে নিচ্ছি। তবে ব্যাপার কি জানেন, আমার কেন জানি মনে হয়, সীমিত ক্ষমতায় আল্লাহকে খুশি করার জন্য যেই দান, তা বিফলে যাওয়ার সম্ভাবনা একদম শুণ্য। বিপদ থেকে উদ্ধারের একটা চমৎকার আ'মল হচ্ছে সাদকাহ। কে না জানে, বলেন? আল্লাহ উনার এই উদ্যোগকে সফল করুন৷ আল্লাহ আমাদের সবাইকে মাফ করুক। 
১. আমার মনে আছে যেদিন আমার বোনম্যারো ট্রান্সপ্লান্ট হয়, তার আগের রাতে আমি ঘুমাতে পারি নি। কালকে ট্রান্সপ্লান্ট চলাকালীন আমি ফট করে মরে যেতে পারি ভেবে এক ধরণের অভূতপূর্ব অনুভূতি হচ্ছিল। সেসময় আমি ছিলাম এক ধরণের আইসোলেশন কেবিনে। নানারকম যন্ত্রপাতি শরীরের বিভিন্ন জায়গায় লাগানো। তার-টার এদিক সেদিক সরিয়ে মাথার উপর ছোট লাইটটা জালিয়ে আমার ভাইকে সম্বোধন করে ওসিয়্যাতনামা লেখলাম। ওসিয়্যাত নামা হচ্ছে এমন এক ধরণের ইন্সট্রাকশন ম্যানুয়াল যেখানে লেখা থাকে, আমার মৃত্যুর পর আমি কিভাবে কি চাই। যেমন আমার কবর কোথায় হবে। কে জানাযা পড়াবেন। কাদের প্রতি আমি দেখভালের অনুরোধ করছি। ধরেন, আমার মৃত্যুর পর আমার স্ত্রীকে যেন এই বাড়িরই মেয়ে মনে করা হয়, ও খোঁজ রাখা হয়, এই জাতীয়। লিখতে গিয়ে অসংখ্য বার চোখ ভিজে ওঠেনি বললে মিথ্যা বলা হবে। কখনো অভিমানে, কখনওবা বিষাদে, কখনও বিচ্ছেদে, কখনও নির্ভেজাল অনুতাপে। বার বার মনে হয়েছে, কালকের পরে হয়তো আর আমার মায়ের ভাজপড়া মুখটা আর দেখা হবে না! আমার বাবা আমাকে বেটা বলে ডাকবে না। আহারে! হৃদয় ভেঙে যাওয়ার মত সব দৃশ্যকল্প। ওসিয়্যাতনামা লেখা শেষ হতে প্রায় রাত ২/৩ টা বেজে গেল। আমার সাথে কেউ নেই। আইসোলেশন ইউনিটে কারোরই সাথে থাকার সুযোগ নেই। চারিদিকে শুধু ম্যাশিনের ঘ্যাঁড়ঘ্যাঁড় জাতীয় শব্দ। খুবই একঘেয়ে। চরম বিরক্তিকর। আমি চুপচাপ শুয়ে আছি। এর মধ্যে হঠাৎ করেই আলাদা করে ঘড়ির টিকটিক কানে বেজে উঠল। এই শব্দটার মধ্যে আসলে একধরণের ক্ষমতা আছে বলে আমার মনে হয়। কোন আলোড়ন ছাড়াই নির্দোষ এই শব্দ আপনার কলিজায় কাঁপন ধরিয়ে দিতে পারবে। বিশেষ করে আপনি যখন জানবেন, আপনার সময় সংক্ষেপ। আর অল্প কিছুক্ষণ। খুবই অল্প। টিক টিক টিক টিক! ডিজগাস্টিং। ২. আল্লাহর অশেষ রহমতে আমি এর পরের দিন মারা যাই নি৷ এরপর অনেক লম্বা একটা সময় পরে বিদেশ থেকে সমস্ত চিকিৎসার পাট চুকিয়ে দেশে চলে এসেছি। আসার আগে ডাক্তার জানিয়ে দিলেন আমাকে সারাজীবন কেমোথেরাপি চালিয়ে যেতে হবে। এটা বলার পাশাপাশি আমাকে আবারও ঘড়ির একটা দোলাচলে ফেলে দিলেন। তিনি বললেন, "তুমি সর্বোচ্চ ৩ মাস এই কেমোথেরাপি নিয়ে ভাল থাকবা, অর্থাৎ তোমার সারাজীবন আছে আর ৩ মাস"। এই কথা তিনি বলেছিলেন ডিসেম্বরের ১৭ তারিখে৷ মাশা আল্লাহ, ন্যাশন পাপ্পার জন্মদিনে সেই তিনমাস শেষ হয়েছে। আমার ঘড়ি এখনো থেমে যায় নি। আলহামদুলিল্লাহ, বহাল তবিয়তে চলছে। এর মাঝখানে আমি আল্লাহর ঘরের দাওয়াত পেয়েছি। সেখান থেকে ফিরে আসার পর আমার ব্লাড রিপোর্ট বিস্ময়কর ও ব্যখ্যাতীতভাবে ভাল। যেই আমার ওমরায় যাওয়ার আগে প্লেটিলেট থাকত ১০/২০ হাজার, এখন সেটা থাকে ২ লাখ। এইতো, জাস্ট দুইদিন আগেও টেস্ট করালাম। ৩. এই গত কয়দিন অবশ্য করোনা সংক্রান্ত লকডাউনে থেকে এক বিচিত্র অনুভূতি আবার ফিরে এসেছে। কেন জানি মনে হচ্ছে, পুরো পৃথিবীর প্রতিটা মানুষের কাছেই একটা ঘড়ি ধরিয়ে দেওয়া হয়েছে। চুপচাপ এক ধরণের চাপা আতংক নিয়ে তাঁকিয়ে আছি আমরা। আর অল্প কিছুক্ষণ। খুবই অল্প। টিক টিক টিক টিক! ডিজগাস্টিং। আমার এই শব্দ শোনার অভিজ্ঞতা আছে। আপনার নেই। সেটা কোন ব্যাপার না। মহান রাব্বুল আলামিন আমাদের সবাইকেই একটা ঘড়ি দিয়ে পাঠিয়েছেন। কারোরটা শোনা যায়, কারোরটা যায় না। তবে, চুপ করে শুনতে চেষ্টা করুন। নিশ্চয়ই শুনতে পারবেন। আপনি শুনতে বাধ্য। আল্লাহ আমাদের সবাইকে মাফ করুক।
ফেসবুক লব্ধ জ্ঞান থেকে জানলাম, করোনাতে নাকি ব্রেন ঠিক মত কাজ করে কিন্তু মানুষের ফুসফুস ঠিক মত কাজ করে না। তার দমবন্ধ হয়ে আসে। ব্যাপারটা একটু কল্পনা করেন। আপনার মাথা ঠিক আছে, কিন্তু আপনি একদমই শ্বাস নিতে পারতেসেন না। মানে শ্বাস না নিতে পারার কষ্টটা আপনি পুরাটাই ফীল করতেসেন, পুরা সময় ধরে। ব্যাপারটা কতটা কষ্টের একটু বোঝেন। যদি কখনো পানিতে ডুবে থাকেন, সেটা কিছুটা হয়তো ফীল করতে পারবেন। এই রোগের যেহেতু কোন চিকিৎসা নেই, তাই ডাক্তারদের প্রধাণ চেষ্টাই হল, যতটা পারা যায়, কষ্টটা কমানো। প্রথম বিশ্বের যে দেশ গুলো আছে তারা নাকি তাদের দেশের সব বড় বড় ইঞ্জিনিয়ারিং বেজড কোম্পানি কে এই শ্বাসকষ্ট হ্যান্ডেল করতে ভেন্টিলেটর বানাতে বলেছেন। তারা বানাচ্ছেন। ওই সমস্ত দেশের সরকারি সাপ্লাই এমনিতেই অনেক বেশি থাকে, তাও তাদের কম পড়ছে। সেদিন দেখলাম ইটালিতে রোগীকে রাস্তায় প্লেস করা হয়েছে। হাসপাতাল পুরো ফুল। তিল ধারণের জায়গা নেই। পৃথিবীর এইরকম পরিস্থিতিতে কেউ কি আসলেও সিন্সিয়ারলি আমাদের দেশে ভেন্টিলেটর বানানোর কথা ভাবছেন না? ইউনিভার্সিটি ওয়ালারা স্যানিটাইজার বানাচ্ছেন, ফ্রীতে দিচ্ছেন,খুব ভাল। তবে ব্যাপার হল কি, সেদিন আমার স্কুলের ফেসবুক ফান পেজে গিয়ে দেখলাম ওরাও লোশন বানাচ্ছে, ফ্রীতে দিচ্ছে। ব্যাপারটা ভাবেন, আপনাদের রেঞ্জ আর স্কুলের বাইচ্চা - কাইচ্চা দের বানানো জিনিসের রেঞ্জ যদি এক হয়, তাহলে সেটা কার জন্য অপমানের আর কার জন্য লজ্জার? দেশে প্রতিবছর কত হাজার ইঞ্জিনিয়ার বের হয় আমি ঠিক জানি না। তবে সেটা একদম কম না নিশ্চয়ই। আমি ভেবে পাই না, আমাদের দেশে যেই মেকানিকাল / ইলেকট্রিকাল ইঞ্জিনিয়াররা বের হন তারা আসলে কি করেন? তাঁদের জব গুলা আসলে কি? কি করতে হয় আসলে? কিছু বানাতে হয়? নাকি এই হাজার হাজার ইঞ্জিনিয়ার সবাই মেন্টেনেন্স এ কাজ করেন, এক্সেল রেডি করেন? নাকি কি? কম্পিউটার এর ছেলেপেলেরাই বা কি করে? ই-কমার্স ওয়েবসাইট, কিছু শ্যালো ইনকম্পলিট ইআরপি, ডিজিটাল মার্কেটিং, খেলার স্কোরকার্ড বাদে আপনারা আর কি বানান? কেন? একটা কোন প্রাইভেট ফার্ম ও কি নাই যেখানে এই সব গুলো ডিপার্টমেন্ট এর কম্বিনেশন করে কোন কিছু বানিয়ে দেশের বাইরে বেচার চেষ্টা করছেন? কেউই কি নাই, যারা একটু কম খরচে কিছু ভেন্টিলেটর বানাতে পারেন? এটা তো ভাই কোন আবিস্কার হবে না। আপনারা জাস্ট বানাবেন। আমাদের ওয়ালটন তো শুনতাম কত কিছু বানায়, অ্যাসেম্বেল করে, আবার এও শুনতাম স্যামসাং এর লেটেস্ট মডেলও নাকি এই দেশে অ্যাসেম্বেল হয়, তাহলে একটা ভেন্টিলেটর কেন কেউ বানাতে পারবেন না? সেটা কি আসলেও সম্ভব না? একদমই না? আল্লাহ আমাদের মাফ করুক।
খালেদা জিয়া মুক্তি পেয়েছেন। খুব ভাল কথা। এখন খুশিতে, ঠেলায়, ঘোরতে ভোটপাগল বিএনপি কোন আনন্দ মিছিল না করলেই আলহামদুলিল্লাহ ফর এভ্রিথিং। 
#সেল্ফ_রিমাইন্ডার আমি চাই, চোখ বন্ধ করে আমরা শুধু এটুকু চিন্তা করি, যে আল্লাহ - তা'লা আমার ও আপনার উপর কতটা নারাজ, কতটা নাখোশ, কতটা বিরক্ত হলে আমাদের কাছ থেকে জুম্মার সিজদাহ গ্রহণ করছেন না! আল্লাহর ঘর খানায়ে ক্বাবার সামনেও না, এমনকি, আমার নবী সাল্লাল্লাহু আলাইহি ওয়া সাল্লামের ঘরেও না। জাস্ট থিংক!! আল্লাহ আপনার উপর কতখানিক অখুশি! এই সিজদাহ তো আল্লাহর জন্য নিষ্প্রয়োজন। আল্লাহ আপনার সিজদাহর মুখাপেক্ষী নন। সেই মহান সত্ত্বা তো বেনিয়াজ। আপনিই বরং এই সিজদাহর কাঙাল। তা থেকেই আল্লাহ-তা'লা আপনাকে / আমাকে বঞ্চিত করেছেন। কতটা রহমত বঞ্চিত অপদার্থ তে পরিণত হয়েছি আমরা। একটু ভাবুন। টেক এ স্টেপ ব্যাক, অ্যান্ড থিংক মাই ফেলো ব্রাদার্স অ্যান্ড সিস্টার্স। তাহাজ্জুদ, কুর'আন তিলাওয়াত এর আমলে নিজেকে ঢেলে দিন। সুরা ক্বাহাফ, সুরা মুলক, সুরা রহমান, সুরা ইয়াসীন এর আশ্রয় নিন। কাঁদতে কাঁদতে মাফ চান ভাই। আল্লাহর কাছে দুয়া করা ছাড়ুন। আল্লাহর সাথে কথা বলুন। নাদান মানুষ হিসেবে আপনার যা যা জানা - অজানা অন্যায়, নাফরমানী তার জন্য মাফ চান রে ভাই৷ মাফ চান। জমিনের সকল মুসিবত আমার - আপনার হাতের কামাই ভাই। হাতের কামাই। আল্লাহ যেন সিজদাহ এর এই ইজতেমায়ী নয়নজুড়ানো আমল তুলে নিয়ে আমাদের আর দুরে সরিয়ে না রাখেন। আমাদের উপর এত বড় শাস্তি যেন উঠায়ে নেন। আমরা অসহায় - দুর্বল একটা প্রাণী। আল্লাহ -তা'লা আমাদের দুরে সরিয়ে দিলে আমরা কোথায় যাব? তিনি তো মাফ করতে ভালবাসেন, তাই তিনি যেন আমাদের মাফ করেই দেন। আল্লাহ উম্মাহর এই ভয়ংকর সময়কে সহজ করুক।
কঁচি - কাঁচার সোনামণিদের জন্য নতুন একটি ক্লাসিক প্রোগ্রামিং / ম্যাথ প্রবলেম পাওয়া গেছে। প্রশ্নঃ ঈসায়ী বর্ষপঞ্জি অনুযায়ী যদি তোমার জন্মদিন ৫ সেপ্টেম্বর হয়, তবে হাজার - হাজার - হাজার বছরের শ্রেষ্ঠ বাঙালি শেমু রহমান বর্ষপঞ্জি অনুযায়ী তোমার জন্মদিন তারিখ কত হবে তাহা নিরূপণে একটি পাইথন / সি# ভাষায় প্রোগ্রাম লিখ।
#মদীনার_দিনগুলি ১. এরকম ঝড়ো বাতাস আগে কখনো কোথাও ফেস করেছি বলে মনে পড়ে না। বাতাসের ধাক্কায় প্রায় উড়ে যাচ্ছি। বাংলাদেশেই আজীবন থাকার কারণে বাইরের তাপমাত্রা ১৪-১৬ ডিগ্রীও আমাদের দলের কারোরই খুব একটা সহ্য হচ্ছেনা। অথচ স্থানীয়দের কাছে শুনেছি গরমের সময়েই এই শহর ৫০ ডিগ্রী+ উঠে যায়। সেই তাপমাত্রায়ও এই 'মেহমান-নাওয়াজি' শহরের মিষ্টি ওয়েলকামিং মনোভাব নাকি একটুও কমে না। কথা বলছিলাম মদীনা মুনাওয়ারার। হাসি-হাসি মুখের শহর। এক কিংবদন্তী শহর। মহাবিশ্বের ইতিহাস যেই শহর থেকে নতুন মোড় নিয়েছে। মানব ইতিহাসের পাতা থেকে কত ঈর্ষাকাতর কায়জার/কিসরা/সম্রাট এই শহরের গ্লোরিকে ধূলায় উড়িয়ে দেওয়ার স্বপ্ন দেখেছে, মূর্খ (!!), বর্বর(!!), অসভ্য(!!) বেদুঈনদের কতভাবেই না শায়েস্তা করতে চেয়েছে!! কিন্তু হায়, আলো আর অন্ধকার কি কখনো এক হয়, না এক হতে পারে? আপনাদের সাথে মদীনা মুনাওয়ারার অভিজ্ঞতা একটু শেয়ার করি। এই শেয়ার করাটা আমার অহংকার হিসেবে অথবা শো - অফ হিসেবে দেখবেন না প্লীজ, আমার উচ্ছ্বাস হিসেবে দেখবেন, এই আশা রাখলাম। ২. যেদিন রাসুলুল্লাহ সাল্লাল্লাহু আলাইহি ওয়া সাল্লামের নিজ হাতে ভিত্তিপ্রস্তর স্থাপণ করা, মুসলিমদের তৈরী প্রথম মসজিদে (কুবা মসজিদ) নামায পড়লাম, সেদিন মনে হল, আমাদের তৈরী এটা প্রথম ঠিকানা, যেখানে সব রাজকীয় ব্যক্তিত্বরা একসাথে হতেন, রাসুলুল্লাহ সাল্লাল্লাহু আলাইহি ওয়া সাল্লামের ইন্সট্রাকশন শুনতেন, দ্বীনকে বুঝতেন, সর্বোপরি এটাই ছিল উনাদের সর্বপ্রথম মিটিং প্লেস!! এই মসজিদটি তৈরী করার জন্য আনসাররা পাথর টেনেছেন, মুহাজিররা পাথর টেনেছেন, এমনকি স্বয়ং রাসুলুল্লাহ সাল্লাল্লাহু আলাইহি ওয়া সাল্লাম পাথর টেনেছেন আর সেই মসজিদে আমি অধমের অধম, হোদলের হোদল, তুচ্ছেরও তুচ্ছতম মানুষ, সদর্পে হেঁটে বেড়াচ্ছি। এক এক জায়গায় পা দিতে যে কী পরিমাণ অস্বস্তি হচ্ছিল তা বলার না!! ভাবা যায়, এই মসজিদ নিয়ে এমনকি সাক্ষাৎ সুরা তাওবায় আয়াত পর্যন্ত নাজিল হয়েছে? আর সেখানে আল্লাহ আমাকে সিজদাহ দিতে দিলেন। বেঁচে থাকার জন্য এর চেয়ে বেশী, কী আর প্রয়োজন?? মসজিদে ক্বিবালাতাইনের গল্প আর কি করব! সেখানে পা দিয়েই মনে পড়ল, মুসলমানদের নিয়ে সেই সময় ইহুদীরা কতই না হাসাহাসি করত, যে 'হেহে,তোমাদের এটা কেমন ধর্ম, যেটার নিজের কোন ক্বিবলাই নাই, আমাদের বায়তুল মুকাদ্দাসের দিকে ফিরে যাদের নামায পড়তে হয়, তোমরা তো আমাদের ধর্মকেই অনুসরণ করছ, তোমরা কীভাবে নতুন করে হক্ব হতে পারো, তোমরা তো আমাদের অনুসরণকারী মাত্র'। এখানে একটা মজার ব্যাপার খেয়াল করা দরকার, এই ইহুদী ও খ্রিস্টান গোত্রের মানুষরা তখনও বুঝত না, এমনকি আজও বোঝে না যে, মুসা আলাইহিস সালাম আর ঈসা মসীহ আলাইহিস সালাম যতটুকু না ওদের,তার চেয়ে লক্ষ কোটিগুণ বেশি আমাদের। আপনি নিজেই কুরআন পাক খুলে দেখুন না, আপনার নিজেরই মনে হবে আমাদের কুরআন পাক মুসা আলাইহিস সালাম এর যেন একটা জীবনী!!। মুসলমানদের মনের গোপন বাসনা ও রাসুলুল্লাহ সাল্লাল্লাহু আলাইহি ওয়া সাল্লামের মনের গোপণ ইচ্ছা আমার রবের তো আর অজানা নয়। আপামর মুসলমানদের মনোবাঞ্ছা পূরণের উদ্দেশ্যে এই মসজিদে ক্বিবলাতাইনেই যোহর নামায পড়াকালীন ২ রাকাআত শেষ হওয়ার পরে খোদ জিবরাইল আলাইহিস সালাম মহানবী সাল্লাল্লাহু আলাইহি ওয়া সাল্লাম এর দুই হাত ধরে তাঁকে কা’বা শরীফের দিকে ঘুরিয়ে দিলেন। দ্ব্যর্থহীন কণ্ঠে আমার রব সুরা বাকারায় বলে পাঠালেন, "নির্বোধ লোকেরা বলবে যে , তারা এ যাবত যে কিবলা অনুসরণ করে আসছিল তা হতে কিসে তাদেরকে ফিরিয়ে দিল ? বলো ! পূর্ব ও পশ্চিম আল্লাহরই । তিনি যাকে ইচ্ছা সরল পথে পরিচালিত করেন"। এইভাবেই আমার ক্বিবলা হল মাসজিদুল হারাম, ক্বিবলা হল আমার প্রাণের খানায়ে ক্বাবা। আল্লাহু আকবার!! ৩. মদীনা মুনাওয়ারায় আল্লাহ আমাকে বদরের সেই ঐতিহাসিক ময়দান দেখালেন। মনে পড়ে গেল, ৩১৩ জন অসীম সাহসী, পাগলের মত ঈমানী জজবায় বলীয়ান কাফেলার কথা। মনে পড়ে গেল এই ময়দানেই খুব সম্ভবত ১৭ রমযানে নেমেছিল তিন দফায় প্রায় ৮/৯ হাজার এর মত ফেরেশতা। রাসুলুল্লাহ সাল্লাল্লাহু আলাইহি ওয়া সাল্লামের সেই বলিষ্ঠ অঙ্গীকার মনে পড়ে গেল যে, এই যুদ্ধে অংশগ্রহণকারী সবার অগ্র ও পশ্চাতের সমস্ত গুনাহ আল্লাহ মাফ করেছেন। মনে হল, সিঙ্গেল ফাইটে হযরত উবাইদা রাদিআল্লাহু আনহু আহত হয়ে যখন শহীদ হয়ে যাচ্ছেন, তিনি কবিতা পড়ে উঠলেন "যেহেতু আমি একজন মুসলমান,তাই তারা আমার পা কেটে নিয়ে যাওয়ার দরুণ আমি কোন দুঃখবোধ করি না। কেননা, এর বিনিময় হিসেবে আমি মহান রাব্বুল আলামীনের দরবারে সুখের এক জীবন আশা করি। আমি কেনই বা আশা করব না, আল্লাহ তায়ালা আমাকে নিছকই মেহেরবানী বশতঃ ইসলামের পোশাকে সজ্জিত করেছেন, এবং আমার সকল ত্রুটি তিনি ঢেকে দিয়েছেন"। আহারে, কী চমৎকারই না একজন মানুষের জীবনের শেষ অনুধাবন গুলি!! কী চমৎকারই না সেই মৃত্যু!! উল্লেখ্য, এখনো পর্যন্ত ইতিহাসের পাতায় বদরী সাহাবী মানে কিন্তু বদরী সাহাবী। তাঁদের স্ট্যাটাস একদম ভিন্ন পর্যায়ে। মদীনায় আরও দেখলাম উহুদের ময়দান, হযরত হামজা রাদিআল্লাহু আনহুর কবর মোবারক। হৃদয় ভেঙে যাওয়া সমস্ত ঘটনা মনে পড়তে লাগল। খালিদ ইবনে ওয়ালিদের স্ট্র‍্যাটেজিতে (তখনও তিনি মুসলিম হননি) শত্রুপক্ষ যখন আমার নবীজি সাল্লাল্লাহু আলাইহি ওয়া সাল্লামের একদম কাছে চলে এলেন, তখন হুজুরের নিরাপত্তা বেষ্টনীতে ছিলেন খুব সম্ভবত মাত্র ১৪ জন। জানের বাজি লাগিয়ে হুজুর সাল্লাল্লাহু আলাইহি ওয়া সাল্লাম কে আগলে রাখছিলেন তালহা রাদিআল্লাহু আনহু, আবু দুজানা রাদিআল্লাহু আনহু, আলী রাদিআল্লাহু আনহু সহ আরোও অনেকে। আবু দুজানা রাদিআল্লাহু আনহুর পিঠে এত পরিমাণ তীর এসে বেঁধার পরেও ঐ ভয়ংকর সময়ে উনি এক ইঞ্চিও নড়েননি। উনি যে রাসুলুল্লাহ সাল্লাল্লাহু আলাইহি ওয়া সাল্লামকে শরীর দিয়ে ঢেকে রেখেছেন!! নড়ার তো প্রশ্নই আসে না। রাসুলুল্লাহ সাল্লাল্লাহু আলাইহি ওয়া সাল্লামের দিকে যে পরিমাণ পাথর ছুঁড়ে মারা হচ্ছিল, যে পরিমাণ তলোয়ারের আঘাত নেমে আসছিল, সব কিছু নিজের হাত দিয়ে ঠেকিয়ে দিচ্ছিলেন তালহা রাদিআল্লাহু আনহু। যুদ্ধ শেষে দেখা গেল উনার হাতের আর একটা আঙ্গুলও অবশিষ্ট নেই। উহুদের কথা যখনই আসত আবু বকর রাদিআল্লাহু আনহু প্রথমেই বলে উঠতেন, সেদিনটা ছিল পুরোটাই তালহার। ইবনে কামিয়্যাহ নামের এক আল্লাহ ও রাসুলের জঘন্যতম শত্রুর আঘাতে, আমার নবী সাল্লাল্লাহু আলাইহি ওয়া সাল্লামের পবিত্র চেহারা, চাঁদের চেয়েও লাখ লাখ গুণ সুন্দর মুখখানি যখন রক্তে রঞ্জিত, তখন মালিক ইবনে সিনান রাদিআল্লাহু আনহু এগিয়ে এলেন, তিনি পবিত্র চেহারা মোবারকের সমস্ত রক্ত চুষে গিলে ফেললেন, রাসুল সাল্লাল্লাহু আলাইহি ওয়া সাল্লাম তাঁকে বললেন, "জাহান্নামের আগুন তোমাকে কখনোই স্পর্শ করবে না"। আপনারা কি ফীল করতে পারছেন, কতটা স্মৃতিবিজড়িত এই উহুদ। কল্পনা করা যায় কি?? আমি দাঁড়িয়ে আছি সেই বিখ্যাত ২৬ মাইল লম্বা উহুদ পর্বতমালার সামনে যার উল্লেখ কত না হাদীসে কতবারই না রাসুলুল্লাহ সাল্লাল্লাহু আলাইহি ওয়া সাল্লাম করেছেন৷ সেখানে আল্লাহ আমাকে দুই রাকায়াত নামায পড়ার সৌভাগ্য দিলেন। আলহামদুলিল্লাহ!! আলহামদুলিল্লাহ!! আলহামদুলিল্লাহ!! ৪. রওজা মোবারকে যেদিন প্রথম সালাম জানাতে গেলাম, কী ভয়ংকর টেনশন যে কাজ করছিল!! হযরত মোস্তফা সাল্লাল্লাহু আলাইহি ওয়া সাল্লামের দরবার!! হোটেল থেকে ভাল করে আগে গোসল করে নিলাম, সবচেয়ে সুন্দর কাপড়টা পরলাম, গায়ে আতর মাখলাম, আয়নায় কতবার যে নিজেকে দেখে নিচ্ছিলাম! বারবার মনে হচ্ছিল, পৃথিবীতে আসা সন্দেহাতীতভাবে সর্বকালের সর্বশ্রেষ্ঠ রাষ্ট্রপ্রধান, মিলিটারি স্ট্র‍্যাটেজিস্ট, মোস্ট ইনফ্লুয়েনশিয়াল ম্যান দ্যাট এভার লিভড; এভার ওয়াকড ইন দিস ফেস অফ দি আর্থ, তারচেয়েও শতগুণ বড় পরিচয়, আমার নবী, আমার শায়েখ, আমার মুর্শিদ, আমার রাসুল, আমার সবচাইতে প্রিয়, ভালবাসার মানুষের দরবারে যাচ্ছি, কোন বেয়াদবি যেন না হয়ে যায়!! হুজুরের দরবারে সালাম জানাব!! আহারে, ভাবতেই বুকের ভিতরটা নড়ে যায়। উনারই পাশে শুয়ে আছেন, খালিফাতা রাসুলিল্লাহ আবু বকর আস সিদ্দিকী রাদিআল্লাহু আনহু, আমীরুল মুমীনীন উমার ইবনুল খাত্তাব রাদিআল্লাহু আনহু। জীবন - মরণের সীমানা ছাড়িয়ে এক সাথে শুয়ে আছেন তিনজন অসম্ভব আপনজন। আর তাঁদের সামনে আমি যাচ্ছি সালাম জানাতে!! ভয় পাওয়াটা কি খুব স্বাভাবিক নয়? রিযাজুল জান্নায় খুব ইন্টারেস্টিংলি দেখলাম, ভয়ংকর ভীড়ের মাঝেও আসরের জামাতের ঠিক আগে আগে একটা কালো বিড়াল ঘুরে বেড়াচ্ছে। রিয়াজুল জান্নায় আল্লাহ নামায পড়ার তৌফিক দিলেন। পৃথিবীতে তো এই একটাই জায়গা যেখানে বলা হয়েছে এটা জান্নাতের অংশ, জান্নাতের বাগান। সেই জান্নাতের বাগানে সিজদাহ দিলাম, এক ফোঁটা চোখের পানি ফেলার সুযোগ পেলাম, আল্লাহর কাছে চাইলাম যেন আল্লাহ মরণটা ঈমানের সাথে দেয়, মুনকার - নাকীরের কঠিন সাওয়াল যেন সোজা করে দেয়, হাশরের ভয়ংকর ময়দান একটু করূণা করেন, আমার পরিবারের, আমার বংশের প্রতিটা মানুষ যেন হেদায়েত পেয়ে যায়, দ্বীনের খেদমতে লাগতে পারে। মসজিদে নববীতে যখনই সময় কাঁটিয়েছি, বারবারই আবেগে চোখে পানি এসেছে। কখনো মনে হয়েছে এখানেই আসহাবে সুফফারা হয়তো বসতেন। এখানে হাদিসের দরস নিতেন। সেই সময়ের ৬৫ বাই ৫৫ গজ 'ছাপড়া' একটা ঘরে এলেমের যেই চর্চা হয়েছে, যেই বরকত এসেছে, এর সমতুল্য চর্চা এলেমের লাইনে আর কোথাও হয়েছে বলে আমার জানা নেই। এই ছাপড়া ঘরেই বিদেশ থেকে নানারকম ডেলিগেটরা আসতেন, ডিপ্লোম্যাটরা আসতেন। এখান থেকেই গাযওয়া বা সারিয়্যাহর পরিকল্পনা হত, আর্মি সেট করা হত, সেনাপতি নির্বাচন হত। সমুদয় একটা রাষ্ট্রযজ্ঞ পরিচালনার মূল হেডকোয়ার্টার। আহারে, কী বর্ণালী সব দিন। কতটা স্মৃতি মাখা মসজিদ আমার রাসুলের!! রাসুলুল্লাহ সাল্লাল্লাহু আলাইহি ওয়া সাল্লাম যেই মিম্বারে দাঁড়িয়ে খুতবাহ দিতেন, ইমামতি করতেন, এখনকার ইমামরাও সেখানে দাঁড়িয়েই খুতবাহ দেন, ইমামতি করেন। উনাদের ভাগ্যের কথা মনে করে খুব কেমন যেন লেগে উঠল, রাসুলুল্লাহ সাল্লাল্লাহু আলাইহি ওয়া সাল্লামের মিম্বারে দাঁড়ানোর জন্য আল্লাহ শায়েখদের কবুল করেছেন! কতটা ভাগ্যবান মানুষ তাঁরা!! ৫. মদীনা মুনাওয়ারা থেকে যেদিন চলে আসব, শেষবারের মত হুজুর সাল্লাল্লাহু আলাইহি ওয়া সাল্লামকে ও তাঁর প্রিয়তম দুই সহচরকে সালাম জানিয়ে বের হয়ে যাচ্ছি, সেদিন যে কী রকম বুক ভেঙ্গে গিয়েছিল তা ভাষায় প্রকাশ করার মত দক্ষতা আমার নেই। চলে আসার সময় বারবার শুধু মনে হচ্ছিল, রাসুল সাল্লাল্লাহু আলাইহি ওয়া সাল্লামের কাছে ছিলাম, তাঁর অস্তিত্বের কত নিকটবর্তীই না ছিলাম, যেটা আজকের পর আর থাকতে পারব না। এই কথা মনে করে অশ্রুসজল চোখে, মদীনাবাসীর উপর যে কী মারাত্মক ঈর্ষা হল তা বলার না। এদের কত কপাল, কী কবুলিয়্যাতই না এদের আল্লাহর কাছে আছে যে,তাঁরা রাসুলুল্লাহ সাল্লাল্লাহু আলাইহি ওয়া সাল্লামের কত কাছে থাকেন, চাইলেই সালাম দিয়ে আসতে পারেন। আল্লাহর কাছে চাইলাম, আল্লাহ যদি কোনও না কোন ভাবে এই শহরে একটা রিযিকের ব্যবস্থা করে দিতেন, এই শহরে একটু থাকার ব্যবস্থা করে দিতেন, এই শহরে মৃত্যুর ব্যবস্থা করে দিতেন, আমার প্রাণের মানুষের কাছাকাছি একটু থাকার সুযোগ করে দিতেন, কতইনা চমৎকার হত! ইয়া আল্লাহ, আমার এই দুয়া আপনার ফজলে, আপনার রহমে দয়া করে কবুল করুন। এই অধম কড়জোরে আপনার কাছে এটা চায়। দয়া করে মঞ্জুর করে নিন। আমার যত শুভাকাঙ্ক্ষী ছিলেন, আছেন ও থাকবেন, নিকট অতীতে যারা আমার ভয়ংকর বিপদে পাশে দাঁড়িয়েছেন, অর্থ দিয়ে, সাদকাহ দিয়ে, সাহস দিয়ে, প্রচারণা করে, আমাকে ও আমার পরিবারকে স্বস্তি দিয়েছেন, তাঁদের সবার জন্যই হারামাঈনে দুয়া করেছি, তাঁদের পরিবারের জন্য দুয়া করেছি, তাঁদের হিদায়াতের জন্য দুয়া করেছি। আল্লাহ কোন দুয়া কখনোই ফেরত দেন না। সব দুয়াই উনার হেকমত অনুযায়ী কবুল করেন। আল্লাহ আমার দুয়া ইন শা আল্লাহ কবুল করবেন। আল্লাহ ইন শা আল্লাহ আপনাদের ভাল করবেন। আমি অন্তর থেকে মালিকের কাছে এটা চেয়েছি। ৬. গত ১ তারিখে আমার প্রাণের চেয়ে প্রিয় রাসুলুল্লাহ সাল্লাল্লাহু আলাইহি ওয়া সাল্লাম কে রেখে, বায়তুল্লাহর স্মৃতি, খানায়ে ক্বাবার স্মৃতি বুকে নিয়ে, আল্লাহর অশেষ রহমতে, উমরাহ ইন শা আল্লাহ সফলভাবে শেষ করে ঢাকায় ফিরে আসলাম। ঢাকায় ফিরে এসে এখন একটাই চিন্তা মনে ধরে রাখার চেষ্টা করছি, যেই জজবা, যেই ঈমান - আমলের নিয়ত করে আল্লাহর ঘর থেকে ফিরে এসেছি, সেটা যেন যেভাবে হয়, ধরে রাখতে পারি। কুরআনের আমল আরো অনেক বেশী বাড়াতে পারি। দুয়া খায়েরে যেন ঈমানের চাহিদা বাড়াতে পারি। এত কথার ফাঁকে আপনাদের সাথে মনে হয়, একটা অসম্ভব সুন্দর ব্যক্তিগত ব্যাপার শেয়ার করাই যায়। বায়তুল্লাহ থেকে ঢাকায় আসার পর একটা খুব অসাধারণ জিনিস ঘটছে। আমি ও আমার স্ত্রী পালাক্রমে প্রতি ওয়াক্তের নামায আদায় করার মনেপ্রাণে চেষ্টা করছি। আচ্ছা, আমার স্ত্রী কি জানেন, তিনি যখন লম্বা হিজাবটা পরে নামাযের জন্য দাঁড়ান, তখন উনাকে কতটা পবিত্র, কতটা অসাধারণ দেখায়!! সেই দৃশ্য আমার জন্য কতটা চক্ষুশীতলকারী, তিনি কি আন্দাজও করতে পারেন? গতকাল থেকে আবারও কেমোথেরাপি নেওয়া শুরু করলাম। শরীরে কিছুটা ভালনারেবিলিটি ফীল করছি। কেমোথেরাপি তো আসলে এক ধরণের বিষ। আপনারা দয়া করে আমার জন্য প্রাণখুলে দুয়া করবেন যেন আল্লাহ আমাকে মাফ করে দেন। এই পরীক্ষা থেকে উদ্ধার করেন। আমার পরিবারকে যথাযথ তাওয়াক্কুল করার মানসিকতা ও ধৈর্য্য দেন। আপনাদের সবার জন্য ভালবাসা। 
তোমাকে নিজের মত করে চিনি আজ তার পুরো ১২ বছর পার হল। এক যুগ!!! খুব একটা কম সময় নয় কিন্তু!! জানি না এভাবে আর কতদিন আমাকে আল্লাহ তোমার পাশে রাখবেন। আল্লাহ চাইলে সেটা আরও কয়েক যুগ পর্যন্ত এক্সটেন্ড করাতেই পারেন। কিন্তু বিপরীত চিত্র যে একেবারেই নেই তাও তো নয়। সে যাই হউক। এই রকম প্রচণ্ড আনন্দের মূহুর্তে খুব একটা পেসিমিজম স্বাস্থ্যসম্মত নয়। আশ্চর্যের ব্যাপার হল, আজ যে ৬ মার্চ, আমাদের ফর্মাল টাইপ প্রণয়ের প্রথম দিন, সেটা আমি ভুলেই গেছিলাম। ফেসবুকের মেমোরি দেখে মাথায় হুট করে একটা বাড়ি মত লাগল। গতকালের শুরু করা ঝগড়ার পর ঠিক করেছিলাম, তোমার সাথে অ্যাট লিস্ট ৩ দিন (মানে যতক্ষণ পারা যায় আরকি ততক্ষণ) কথাই বলব না। আপাততঃ সেই বিমূর্ত রণে ৬ মার্চের দোহাইয়ে ভঙ্গ দেওয়া গেল। অল্পকিছু কথা বলে শেষ করি, আজকের এই দিনে তোমাকে কৃতজ্ঞতা জানানো ছাড়া আমার আর কিছুই জানাবার নেই। ইউ হ্যাভ বিন থ্রু অল দ্যা হেল আই গেইভ ইউ। আমি সত্যি সত্যিই তোমার প্রতি অসম্ভব গ্রেটফুল। আমি খুব ভাল জানি না আসলেই তোমার ভবিষ্যতটা কেমন হবে, বাট আই রিয়েলি থিংক ইউ উইল রক ইন শা আল্লাহ। আল্লাহ তোমার সমস্ত মনোবাঞ্ছা পূর্ণ করুক। ঈমান আর আমলের সাথে পুরো জীবন কাটানোর তৌফিক দিক। তোমার জন্য পৃথিবীর সমস্ত শুভকামনা ও দুয়া বাদে আমার হাতে এই মূহুর্তে দেওয়ার মত আর কিছুই নেই। ভালবাসা জানবে।
#মক্কার_পথে প্লেনের জানালা দিয়ে যখন নীচে তাকাচ্ছি, তখন চোখে পড়ছে শুধু মাইলকে মাইল বালি। বিরামহীন রুক্ষতা। একটা কোন সিঙ্গেল প্রাণের সাড়া আছে বলে মনে হচ্ছে না। উড়ে যাচ্ছি জেদ্দা মরুভূমির উপর দিয়ে আর মনে মনে শুধু একটা কথাই ভাবছি, এই রকম একটা প্রাণহীন পরিবেশে ইব্রাহীম আলাইহিস সালাম কি করে একটা দুধের শিশু আর তাঁর মাকে কিছুই না বলে ফেলে গেলেন? কী করে এটা সম্ভব হল? মানে চিন্তা করুন, কতটা আল্লাহ তা'লার উপর ভরসা থাকলে একজন মানুষের পক্ষে এরকম করা সম্ভব!! কিছু না বলে যখন চলে যাচ্ছিলেন, তখন উনার মনটা কেমন কেঁদে উঠছিল, ভাবা যায়? তাও আবার শেষ বয়সের একমাত্র সন্তান..। আবার মনে হচ্ছে, 'আরে, এই তো সেই এলাকা, যেখানে আল্লাহ বলে পাঠালেন, 'পড়..। পড়, তোমার প্রভুর নামে...'। মুহাম্মাদ সাল্লাল্লাহু আলাইহি ওয়া সাল্লামের মাধ্যমে উন্মোচন করলেন মানবরহস্যের আদ্যোপান্ত। পরিপূর্ণ করলেন জীবনব্যবস্থাপনা কে। এই রুক্ষতম ভূমিতে এই কোমলতম ম্যাসেজ পাঠিয়ে আল্লাহ কী বোঝাতে চাইলেন? এই অদ্ভুত রহস্যের কি কোন কূল - কিনারা আছে, না থাকতে পারে? অশ্রু-কারিগর এর এ কেমন খেলা!! মীক্বাত এর কাছে আসতে প্লেনে উমরাহ হাজ্বীদের জন্য অ্যানাউন্সমেন্ট হল, যেন তারা তালবিয়া (লাব্বাইক আল্লাহুম্মা লাব্বাইক...) পড়া শুরু করেন। পুরো প্লেনই মনে হয় কিছুটা গমগম করে উঠল। এই তালবিয়ার মাঝে কোথায় যেন একটা বোল্ডনেস আছে। আল্লাহর কাছে দ্ব্যর্থহীন ভাবে আকুল হয়ে বলা, 'আমি হাজির ইয়া মালিক, আমি হাজির, আমি সেই সম্রাটের দরবারে হাজির যার কোন শরীক নেই, আমি হাজির ইয়া রব, হাজার মাইল পথ পাড়ি দিয়ে ভিখারি হয়ে আমি হাজির, তোমার মেহমান হয়ে আমি হাজির, তোমার নিয়ামতের ঘোষণা দিতে দিতে আমি হাজির'। ফাইনালি, জেদ্দায় প্লেন এর চাকা মাটিতে স্পর্শ করার পরে মনে হল, অ্যাট লাস্ট, আমি সেই মাটিতে নামলাম যেই মাটিতে এক সময় রাসুলুল্লাহ সাল্লাল্লাহু আলাইহি ওয়া সাল্লাম জন্মগ্রহণ করেছেন, হেঁটে বেড়িয়েছেন, জিহাদ করেছেন, দাওয়াত দিয়েছেন। আমার কত বড় সৌভাগ্য সেই প্রিয় পদরেখা শারীরিক ভাবে অনুসরণ করতে পারছি!! কজনেরই বা এমন কপাল হয়! রাতের বেলার তীব্র আলো ঝলমলে হাইওয়ে দিয়ে যখন জেদ্দা থেকে মক্কায় যাচ্ছি, মনের অজান্তেই বারবার মনে হচ্ছে, আল্লাহ আমাকে এমন এক শহরে আসার সুযোগ করে দিলেন যেখানে পা দেওয়ার কোন নূন্যতম যোগ্যতাই আমার নেই। আমি একটা সাধারণ ভাত খাওয়া, পরচর্চাকারী, চোগলখোর ধরণের পরশ্রীকাতর বাঙালি। আমার কি আদৌ কোন যোগ্যতা আছে সেই শহরে আসার যেই শহরে মুখর পদচারণা ছিল আবু বকর, উমার, উসমান, আলী, আব্দুল্লাহ ইবনে মাসউদ, আব্দুল্লাহ ইবনে আব্বাস, তালহা ইবনে উবাইদিল্লাহ এর? আমার তো মনে হয় না। একদমই মনে হয় না। হোটেলে নিজেদের জিনিসপত্র রেখে খেতে বের হলাম। দলের প্রত্যেকেই প্রচণ্ড ক্ষুধার্ত। রাস্তায় চলতে গিয়ে বুঝলাম এই শহরে ফার্স্ট ল্যাংগুয়েজ আরবী হলেও, সেকেন্ড ল্যাংগুয়েজ অবধারিতভাবে উর্দু। এমনকি হারাম শরীফের যেই গার্ডরা আছেন, তারাও ভাঙা ভাঙা উর্দুতে চিৎকার করে ভীড় কমানোর চেষ্টা করেন। আমরা একটা পাকিস্তানি হোটেল থেকে খাওয়া - দাওয়া সারলাম। মাঝখানে বলে রাখা ভাল, আপনারা মক্কায় আসলে ভুলেও অন্তত বাংলাদেশের কোন হোটেলে খাবেন না। এদের খাবার অত্যন্ত নিম্নমানের, খুবই অপরিস্কার এবং খাবারের স্বাদ অনুযায়ী খুবই এক্সপেন্সিভ। আসলে বাংলাদেশের মানুষ শুধু বাংলাদেশেই না, খোদ এই মক্কা শরীফেও চোর। এরা যেখানেই যাবে, আনফরচুনেটলি চুরিই করবে। সার্ভিস প্রোভাইডিং আসলে একটা মানসিকতার নাম, এটা স্বভাবগত ভাবেই আমার দেশের মানুষের মাঝে অনুপস্থিত। সমস্ত জটিলতা সেরে আমরা ত্রস্ত পায়ে মসজিদুল হারামের দিকে আগাতে শুরু করলাম। জানিনা, জীবনে কখনও কোথাও যেতে এতটা ব্যগ্র ছিলাম কীনা। শুধু মনে হচ্ছিল, কখন দেখব আল্লাহর ঘর? কখন দাঁড়াব সেই ঘরের সামনে? কিং ফাহাদ গেট দিয়ে প্রথম মসজিদে ঢুকলাম। গেট দিয়ে ঢোকার আগে যখন চত্ত্বরে প্রথম সবুজ মিনার দেখলাম, তখনই মনে হচ্ছিল আমার জীবনে আর কোন চাহিদা বোধহয় বাকী নেই। মসজিদের ভিতরে ঢুকে দেখি অসংখ্য মানুষ। প্রচণ্ডতম জনস্রোত। একদল ঢুকছে, আরেকদল বের হচ্ছে। ইহরাম বাঁধা হাজার হাজার মানুষ। সারা পৃথিবীর মানুষ। জোরে জোরে দুয়া পড়ছেন। দলবদ্ধভাবে। সুর করে করে। জমজমাট বলতে যদি কোন উপমা থাকে তাঁর স্বার্থক প্রয়োগ দেখলাম আমি হারাম শরীফে। তখন বাজে রাত প্রায় ১২টা। বোঝার কোন কায়দাই নেই। ভীড় ঠেলে হাঁটতে হাঁটতে হঠাৎ করেই যেন চোখের সামনে পড়ল খানায়ে ক্বাবা। সেই বিখ্যাত ঘর, যার অস্তিত্বের সাথে জড়িয়ে আছে হাজার হাজার বছরের ইতিহাস। পেট পাঁকিয়ে ওঠার মত একটা অনুভূতি হল। ঝাপসা চোখে আমি ঐ ঘরের দিকে তাঁকিয়ে আছি। মনের ভিতর কত কথা যে আসছে!! ক্বাবা শরীফের দিকে প্রথম যখন নজর পড়ে তখন যে দুয়া চাওয়া হয়, তাই কবুল হয়। আমার মুখে কিছুই যেন আসছে না! কোথায় বলব, আল্লাহ আমার ক্যান্সার ভাল করে দাও, হালাল রিজিক দাও, তা না, আমি কিছুই বলতে পারছি না। আমি জানি না, এত অশ্রু আমি কোথায় জমা করে রেখেছিলাম! কাঁদতে কাঁদতে আল্লাহর কাছে শুধু এটুকুই বলতে পারলাম,'ইয়া মালিক, আমাকে মাফ করে দাও, আমাকে দয়া কর ইয়া রব', আমাকে শুধু তুমি মাফ করে দাও, আর কিছু চাই না'। আমার দিলের কালো ময়লা গুলো শুধু দুর করে দাও। ইয়া আল্লাহ, দয়া কর'। আজকে ক্বাবা শরীফকে রেখে চলে যাচ্ছি। চলে যাওয়ার সময়টা খুব বেদনার, খুবই কষ্টের। কে জানে, আর কোনদিন আসব কীনা, আর কোনদিন আল্লাহ আসার তৌফিক দেবেন কীনা, আর কোনদিন ক্বাবার দরজায় হাত লাগতে পারব কীনা। দুনিয়াব্যাপী কোটি কোটি কুর'আনে হাফেয দের আইকন, শায়েখ শুরাইম এর ইমামতিতে ক্বাবার ঠিক দরজার পিছনে এশার জাম'য়াত পড়ার এই অভিজ্ঞতা যে এবার পেলাম,সেটা আবার নেওয়ার লোভ আমার পক্ষে সামলানো মোটেও সম্ভব না। ফিরে আসার সময়, মনে মনে প্রতিজ্ঞা করলাম, ইন শা আল্লাহ খুব দ্রুতই ফিরে আসব ক্বাবার কাছে। এবার মোটেই ক্বাবা ঘরের হক্ব আদায় করতে পারি নি। ইন শা আল্লাহ, কোন একবার আসবে, যখন আল্লাহ তা'লা এই ভিখারিকে কবুল করে নিবেন। মাফ করে দিবেন। তাঁর বিশাল এই রহমতের আসরে এক কোণায় একটু জায়গা করে দিবেন। আজকে মদীনা মুনাওয়ারায় যাচ্ছি। দরবারে মোস্তফা সাল্লাল্লাহু আলাইহি ওয়া সাল্লাম বলে কথা। ভয়ে হাত-পা কাঁপছে। আমার জন্য, আমার পরিবারের জন্য, আপনারা দুয়া করবেন। আল্লাহ যেন মদীনায় প্রাণ ভরে একটু দুয়া করার তৌফিক দেন। আমার শুভাকাঙ্ক্ষীরা সবাই আমার ও আমার পরিবারের দুয়ায় আছেন। আপনাদের জন্য ভালবাসা।
গত ২৩ ডিসেম্বরে দেশে ফিরে এসে একরকম বিপদেই পড়েছি বলা যায়। প্রায় ২ বছর এর লম্বা বিরতিতে দেখলাম অনেক কিছু পালটে গেছে। যেই ছোট ভাই/বোনকে দেশ ছাড়ার আগে ইন্টার মিডিয়েট/ভর্তি পরীক্ষা সংক্রান্ত ভালনারিবিলিটির চূড়ান্ত পর্যায়ে দেখেছি, আজকে সে ইউনিভার্সিটির ফার্স্ট ইয়ারে পড়া মারদাঙ্গা ছাত্র, কাঁপাকাঁপা হাতে পাড়ার দোকান থেকে সিগারেট নিয়ে এলোমেলো টানে। চাচা-চাচী রা সব বুড়ো হয়ে গেছেন। বাবার বুকে রিঙ বসেছে, মার ছানি অপারেশন লাগবে৷ এই দুর্বল মানুষগুলো আমাকে কী রকম সারাক্ষণ আগলে রাখার চেষ্টা করছেন, তাই শুধু দেখছি। এটা করিস না, ওটা ধরিস না, এটা খাইস না, সব কিছুতেই বাসার বুড়ো থেকে বাচ্চা সবাই তেঁড়েফুঁড়ে শুধু না না করে ছুটে আসে। ভালবাসার এই বিপুল বিড়ম্বনা ঈর্ষা জাগানিয়া মনে হলেও মাঝে মাঝে দমবন্ধ করে দেওয়ার মত। খুব সংক্ষেপে আমার গত মাস দেড়েকের হেলথ আপডেট টা একটু বোধহয় বলা দরকার। আমার শরীর লাস্ট ৩/৪ সপ্তাহ আগে খুব একটা ভাল ছিল না। প্লেটিলেট কাউণ্ট থাকত ৬-১০ হাজার। হিমোগ্লোবিন নেমে এসেছিল ৫.৯ এ। আর হোয়াইট ব্লাড সেল কাউণ্ট ছিল পয়েন্ট ১৬ যেটা অ্যাট লিস্ট ৩ - ৪ থাকা উচিৎ। সুতরাং বুঝতেই পারছেন, মাঝের দিন গুলো কেমন কেঁটেছে। প্রায় ৮/১০ ব্যাগ রক্ত নিলাম, ৫/৬ ব্যাগ প্লেটিলেট। আমার কাউণ্ট এত কমে গেছে দেখে আমার ডাক্তার এমনকি আমার কেমোথেরাপি ও বন্ধ রাখতে বললেন। সবচেয়ে আফসোসের ব্যাপার ছিল এই যে, শরীরের এই খারাপ অবস্থার জন্য ডাক্তার সাহেব আমাকে উমরাহ করতে যেতে দিচ্ছিলেন না। আজকে ১৭ তারিখ, আল্লাহর অশেষ মেহেরবানী তে বেলা ১.৫০ এর ফ্লাইটে আমি ইন শা আল্লাহ উমরাহর উদ্দেশ্যে রওনা দিচ্ছি। সফরসঙ্গী হিসেবে আছেন, আমার বাবা, ভাই আর স্ত্রী। যাওয়ার আগে কাউণ্ট গুলোও কিছুটা বেড়েছে। তাও জার্নিকে সামনে রেখে গতকাল রাতে সাবধানতাবশতঃ ১ ব্যাগ রক্ত আর ১ ব্যাগ প্লেটিলেট নিলাম। আপনার সবাই আমার ও আমার পরিবারের জন্য দুয়া করবেন। আমি একটা বিশেষ কাজ নিয়ে যাচ্ছি। আল্লাহ যেন আমার এই ছোট্ট সামান্য আবদার গুলো মঞ্জুর করে নেন। আল্লাহর দরবারে মুসাফির হয়ে, ভিখারি হয়ে যাচ্ছি। দয়া করে আল্লাহ যেন একটু রহমত ছুড়ে দেন। পৃথিবীতে আমার আর কিছুই চাইবার নেই। আপনাদের সবার জন্য ভালবাসা।
বাংলাদেশের প্রতিটা আওয়ামী লীগ নেতা - কর্মী ও সমর্থকগোষ্ঠীকে অন্তরের অন্তঃস্থল থেকে ঘৃণা জানিয়ে গেলাম। যদিও ঘৃণা জানানো ব্যাপারটা আপাতদৃষ্টিতে পয়েন্টলেস, তবুও, আমার ঘৃণা, আমি জানাতেই পারি। আপনার রুচিবোধ সেক্ষেত্রে বাঁধা হয়ে আসলে সেটা একান্তই আপনার ব্যক্তিগত ইস্যু। এই লেজারবর্ষের বাংলাদেশে কবিতা গুলোও হয়তো নতুন করে লেখা জরুরী। "আওয়ামী লীগ যে করে আর আওয়ামী লীগ যে সহে, তব ঘৃণা তারে যেন তৃণ সম দহে।।"
আমার কেন যেন মনে হয় পৃথিবীর সবচেয়ে পয়েন্টলেস কাজ হচ্ছে, বাংলাদেশ নামক ক্রিকেট দলের খেলা ফলো করা।
পৃথিবীর সবচেয়ে বড় অপচয় হল আমার জীমের পিছনে ঢালা টাকাগুলি। এরপর আমি লেজার খেলা দেখি। বিঃদ্রঃ #লেজার_স্বাধীনতার_রাইট_সাইডে_আছে 
হাতে - পায়ে ও দায়িত্ব - কর্তব্যে যতই বড় হয়ে যান না কেন, কখনও নিজের ভিতরের অবোধ শিশুটিকে মেরে ফেলবেন না। পরিবারের গণ্ডিতে একটু নাঈভ হউন। এটা এমন কোন ব্যাপার না। অবহেলা করতে একান্ত আপনজনকে সুযোগ দিন। ভালবাসুন, ভালবাসান। পরিবারের চেয়ে বড় বরকত আল্লাহর দুনিয়ায় আর কী আছে, আমার মত মধ্যবিত্ত বোকা মানুষ সেটা আর জানে না।
#সেল্ফ_রিমাইন্ডার সাধারণ মানুষের সবচেয়ে পশুর মত রুপ দেখা যায় যখন তারা যে কোন সাধারণ মুখরোচক আড্ডায় তার আপনজনের সম্পর্কে গীবত করেন। কখনো এক্সপেরিমেন্ট এর নিয়তে গীবত চলাকালীন তাদের মুখভঙ্গিমা ও বাচনরীতি খেয়াল করে দেখবেন, মনে হবে যেন সাক্ষাৎ শয়তান তাদের মুখের বলিরেখায় ইচ্ছেমত হিংস্রতা ভরে দিচ্ছে। আল্লাহ যে ভয়ঙ্কর সাবধান বাণী এই সম্পর্কে বলেছেন তা আমরা যেন অনাগত ভবিষ্যতের দিকে তাঁকিয়ে এই বিশ্রী অসামাজিক ও সম্পর্কবিনষ্টকারী অভ্যাসকে মন থেকে বাদ দেওয়ার চেষ্টা করি। আল্লাহর কাছে এই 'মুখরোচক' গুনাহ হতে যেন আমরা আশ্রয় চাই। আল্লাহ আমাদের কবুল করুক।
পৃথিবীর বুকে যতই 'অ্যাপেল ওয়াচ' আসুক, রোলেক্স কিন্তু রোলেক্সই। সিঙ্গাপুরের মত অ্যাপেল ওয়াচে আমার পেট ভরে না। সিঙ্গাপুর যেন সেই চিংড়ি, ইলিশ অথবা গরুর মাংসের মত, যা খেলেই অনেকের শরীরে গুঁটি গুঁটি অ্যালার্জি হয়। আমিও তাঁদের দলে। আমার ঢাকা।। আমার রোলেক্স।। প্রিয় ঢাকা, তোমাকে আমি স্বপ্নে দেখেছি কেমোথেরাপির লাইন হাতে কোটি কোটি বার, আজ তোমাকে কুৎসিত লাইনের বদলে রোলেক্সের মত হাতে পেঁচিয়ে নিলাম। আজ থেকে আমার ক্যান্সার সেরে গেছে।
রাজনৈতিক মানুষ মার খেয়ে লুলা হয়ে গেলে বা গুম হলে বা 'কোরোস্ফায়ার' এ পড়লে অরাজনৈতিক মানুষেরা কীভাবে কীভাবে যেন সেটাকে জাস্টিফাই করে ফেলে। এদের লজিকটা থাকে এরকম, ও এগুলি 'ক্যাচাল' করতে গেছে কেন, 'কোরোস্ফায়ারে' তো পড়বেই, মাইর তো খাবেই। আমার কেন যেন মনে হয়, এদের স্ত্রী / কন্যারা যখন রেপড হবে (আল্লাহ না করুক) তখনও এরা বলবে, পুলিশে যাওয়ার দরকার নাই, চেপে যা, চেপে যা। কি দরকার 'ক্যাচাল' করার।
#সিংগাপুর_ডায়েরি ১. আজকের লেখার বিষয়বস্তু যেহেতু সিরিয়াস ধরণের, তাই গোঁড়াতেই আসল আলাপের অবতারণা করা যাক৷ শেষের দিকে না হয় আপনাদের প্রশ্রয়ের সুযোগ নিয়ে কিছুটা স্যাঁতসেঁতে আবেগ করা যাবে। প্রথমেই জানিয়ে রাখা ভাল, হাসপাতাল কর্তৃপক্ষ ডোনার রেজিস্ট্রি প্রোগ্রাম থেকে আমার বোনম্যারো ট্রান্সপ্লান্টের জন্য কোন ডোনার ম্যানেজ করতে পারেন নি। সেটা যদিও খুব একটা বিস্ময়কর ঘটনা নয়। তার প্রধাণ কারণ হচ্ছে, এটা এমনিতেই একটা ভলান্টারি ধরণের অর্গানাইজেশন৷ কেউ ডোনেট করতে রেসপন্ড না করলে তো আর হাসপাতাল তাঁকে জোর করার এখতিয়ার রাখে না। পৃথিবীর সমস্ত দেশে তো আর চেতনার চর্চা নেই যে জোর করে সব আদায় করা যায়। এবারে বিস্ময়কর ঘটনাটা বলি। বিস্ময়কর ঘটনা হল, আমার যেই চাচাতো ভাইয়ের সাথে হাফ ডিএনএ ম্যাচিং হয়েছিল, যে ছিল আমার পটেনশিয়াল একজন ডোনার, মহান সিঙ্গাপুর এম্বাসি তাঁর ভিসা অ্যাপ্লিকেশন রিজেক্ট করেছেন। রিজেকশনের কোন কারণও তারা জানান নি। রিজেন্সী নামক একটি ভিসা প্রসেসিং এজেন্সি আমাদের জানিয়েছেন, রিজেকশনের প্রোবাবল রিজন হচ্ছে, আমার ভাইটা একজন কওমি মাদ্রাসা গ্রাজুয়েট। দাঁড়ি আছে, বাবরি চুল রাখেন ও বর্তমানে একটি মাদ্রাসার শিক্ষক। মহান সভ্য সিঙ্গাপুর কর্তৃপক্ষ নাকি ইদানীং 'সন্দেহজনক জঙ্গি প্রোফাইল' বিশিষ্ট ট্যুরিস্ট দের ব্যাপারে অত্যন্ত সচেতন। সেই সচেতনতার পরিক্রমায় আমার এই অসম্ভব মেধাবী ভাইটি সিঙ্গাপুরে ঢোকার অনুমতি পেলেননা, যদিও তাঁর ভিসা অ্যাপ্লিকেশন এর সাথে ডাক্তারের রেকমেন্ড করা পেপার অ্যাটাচড ছিল। একবার ঠান্ডা মাথায় চিন্তা করুন, কী সুন্দর সাম্যের পৃথিবীই না আমরা সবাই মিলে বানিয়েছি!! কোন প্রকার ডোনার আমাদের হাতে না থাকায় টেকনিকালি আমাদের পক্ষে সেকেন্ড ট্রান্সপ্লান্টের প্রসেস শুরু করা সম্ভব হচ্ছে না। এ নিয়ে আরো কিছুদুর লেখার প্রয়োজন রয়েছে, যেটা লেখার পরবর্তী অংশে আমি জানাচ্ছি। ২. গতকাল ১৬ ডিসেম্বর, আমাদের ডাক্তারের সাথে অতি গুরুত্বপূর্ণ ট্রান্সপ্লান্টের ফাইনাল ডিসিশন রিলেটেড একটা মিটিং ছিল। শুধুমাত্র এই মিটিং টা অ্যাটেন্ড করার জন্য আমার বাবা - মা বাংলাদেশ থেকে চলে এসেছেন। এরমধ্যে যেহেতু আমরা সেকেন্ড ট্রান্সপ্লান্টের কম্পলিকেসি সম্পর্কে অবগত ও আমার নিজের মাইণ্ড সেট সেকেন্ড ট্রান্সপ্লান্টের প্রতি পুরোপুরি কমিটেডও না, তাই এই মিটিংটায় আমাদের ফরমালি ডাক্তারকে জানানোর ব্যাপার ছিল যে আদৌ আমরা এই প্রসেসের ভিতর দিয়ে যেতে চাই কিনা। কেননা শেষ দিনের মিটিং এ ডাক্তার আমাদের কাছে জানতে চেয়েছিলেন, আমরা যেন প্রথমে এই ডিসিশন নেই, অ্যাজ এ ফ্যামিলি, যে আমরা আসলে কি চাই। এই প্রশ্নটা ডাক্তারের কাছে এত গুরুত্বপূর্ণ কারণ হল, তিনি আমাদের জানিয়েছেন, আমার আগের বারের কেমোথেরাপির চেয়ে এবারের কম্পলিকেসি হবে ১০ গুণ। জরিপ বোঝাতে উনি এটাও জানিয়েছেন, ১০ জন মানুষ যদি এই প্রসেস দিয়ে যায়, তবে ৫ জন প্রসেস চলাকালীন মারা যান, ৩-৪ জনের ক্যান্সার ব্যাক করে, হার্ডলি ১-২ জন টিকে যায়। এছাড়া ভয়ঙ্কর আনপ্রেডিক্টেবল ধরণের হাসপাতাল বিলের দিকটা তো আছেই। আপনারা একবার ভেবে দেখেন, একটা কেমোথেরাপি দিতে যদি ২ মাসে ১ কোটি টাকা বিল আসে, (যেই বিল দিতে আপনাদের পাঠানো ডোনেশনের অবদান অনস্বীকার্য) তাহলে এর চেয়ে ১০ গুণ কম্পলিকেটেড বোনম্যারো ট্রান্সপ্লান্টের জন্য 'না জানে কতদিন হাসপাতালে থাকা লাগে' প্রসেসের কত বিল আসবে! আমি আমার গতবারের লেখায় জানিয়েছি, আমি আমার স্ত্রীর দিকে তাঁকিয়ে হলেও ট্রান্সপ্লান্ট করতে চাই, কিন্তু এতসব জটিলতার কথা ভেবে আমি ও আমার স্ত্রী নতুন করে চিন্তা করতে শুরু করলাম। ব্যাক্তিগত ভাবে আমার কোনমতে যুক্তিতেই আসতে চাইল না, কেন আমরা এমন একটা হেক্টিক ও আনপ্রেডিক্টেবল প্রসেসের ভিতর দিয়ে যাব? যার প্রায় কোন ফলাফলই নেই, যেটা করার মত আমার আর শারীরিক অথবা মানসিক জোরও নেই, এর ভিতর দিয়ে গেলে আমার কি আসলেই কোন লাভ হবে? আমার সেটা মনে হয় না। আমি এসব আর পারব না৷ আমি বায়তুল্লাহ যাব৷ আল্লাহর ঘরে যেয়ে কান্নাকাটি করব। আল্লাহ যদি হায়াতের ফয়সালা করেন তাহলেও ভাল, না করলেও যদি ঈমানের সাথে আমাকে নেন, তাহলেও ভাল। এই দুয়াটুকু শুধু কবুল হলে আমার জন্য উইন উইন সিচুয়েশন। আমি অনেক তো নিলাম চিকিৎসা, আর পারব না। আমার স্ত্রী প্রথম দিকে দুইদিন আমার সাথে কথা না বলে চুপচাপ থাকলেও এর পর মনে হয় আমার মানসিক ক্লীবত্বটা ধরতে পারলেন। আমাকে হাড্ডি - গোশততে চেনা এই অতি বুদ্ধিমতি মহিলা ঠিকই ধরতে পারলেন, আমি গত দেড় বছর লাগাতার চিকিৎসা (যার মাঝে ছিল মোট পাঁচটা কেমোথেরাপি ও একটা ট্রান্সপ্লান্ট) নিতে নিতে ক্লান্ত। আমার পক্ষে আর সম্ভব না। আমার আত্মা আস্তে আস্তে ক্ষয়ে যাচ্ছে। এই বুঝ টুকু যখন তাঁর মাঝে আসল, সে আমার সাথে একমত হল যে, আমি যদি একান্তই ট্রান্সপ্লান্টের ভিতর দিয়ে যেতে মানসিক ভাবে তৈরী না থাকি, তাহলে থাক,দরকার নেই যাওয়ার। এইটুকু সম্মান এই অভিমানী ধরণের লোকটার ব্যাক্তিগত সিদ্ধান্তকে দেওয়াই যায়। এছাড়া আমি এই বিষয়টি সম্বন্ধে যেহেতু দুই ধরণের চয়েজের সামনে পড়ে গেছি, তাই আমি ইস্তেখারার সাহায্য নিলাম। ইস্তেখারা যেহেতু একটি রাসুলুল্লাহ সাল্লাল্লাহু আলাইহি ওয়া সাল্লাম কর্তৃক প্রমাণিত ও বহুল পরীক্ষিত পদ্ধতি তাই এটাকেই আমার সিদ্ধান্তের মূল বলে কন্সিডার করলাম। আলহামদুলিল্লাহ। আমার ইশারা আসল, আমি যেন ফেরত চলে যাই, আর এখানে আমার সময় নষ্ট না করি। এই সিদ্ধান্ত আমার স্ত্রী আর পরিবার কে জানানোর পর তাঁরা জিনিসটা মুখে অন্তত মেনে নিলেন। আর আমার নিজের ব্যাপারটা কি বলব, অদ্ভুদ এক ট্রাঙ্কুইলিটিতে আমার মন ভরে গেল। অনেকদিন পর মুখে স্বাদ ফিরে এল, সত্যিকারের একটা বোঝা যেন ঘাড় থেকে নেমে গেল। আমার স্ত্রীর আমাকে বোঝার ক্ষমতা, ট্রান্সপ্লান্ট না করানোর পিছনে স্ট্যাটিসটিকাল যুক্তি, কোন প্রকার ডোনার আমাদের হাতে না থাকায়, ও সবার উপরে ইস্তেখারা মিলিয়ে আমরা সিদ্ধান্ত নিলাম যে আমি আর দ্বিতীয় ট্রান্সপ্লান্টের ভিতর দিয়ে যাব না। এই প্রাথমিক সিদ্ধান্ত নিয়েই আমরা ১৬ ডিসেম্বরের মিটিং টা অ্যাটেন্ড করতে যাই। ৩. মিটিং শুরু হওয়ার পরেই বুঝলাম, আমার ট্রান্সপ্লান্ট করতে না চাওয়ার সিদ্ধান্ত আমার বাবা - মা খুব সহজ ভাবে নেন নি। আমার বাবা শুরু করলেন ডাক্তারকে শক্ত আকারের জেরা। প্রশ্নবাণে জর্জরিত আমার ডাক্তারের কাছে তাঁর কত যে জিজ্ঞাসা! ডাক্তার খুব সম্ভবত আমার বাবার মন বুঝতে পারলেন। সৌম্য চেহারার এই বৃদ্ধা খুব শান্তভাবে আমার বাবার সমস্ত প্রশ্নের জবাব দিতে লাগলেন। অতিদীর্ঘ এই মিটিং শেষে আমি আমার বাবার চোখের আশার আলো নিভে যেতে দেখলাম। আমার মার কথার মাঝেই হাউমাউ করে কেঁদে ওঠা দেখলাম। মহা আশ্চর্যজনক ব্যাপার হল তখন যখন আমার স্ত্রীকে ধরে ডাক্তার হাউমাউ করে কেঁদে উঠলেন। আমরা সবাই বুঝে গেলাম, দুনিয়ার হিসাবে আমরা সবাই হয়তো হেরে গেছি। তবে আমার তেমন ধারণা না। মহান রবের যদি মর্জি হয়, কিছু ক্যান্সার সেল গায়েব হয়ে যাওয়া কোন বিষয়ই না। বিদায়বেলায় আমার ডাক্তার বাবা - মা ঠিক করেন, "যে মেনে নিলাম আমরা ট্রান্সপ্লান্ট করব না, কিন্তু নিজের ছেলেকে ঘরে নিয়ে তো আর ফেলে রাখতে পারি না, অল্টারনেটিভ কোন না কোন ট্রিটমেন্ট নিশ্চয়ই দেওয়া লাগবে।" তখন উনারা আমার ফলোআপ ট্রিটমেন্ট নিয়ে টেকনিকাল আলাপ শুরু করলেন। যার সারমর্ম টা অনেকটা এরকম। প্যালিয়েটিভ কেমোথেরাপি নামে একধরনের মেন্টেনেন্স প্রসেস আমাকে আজীবন মান্থলি নিয়ে যেতে হবে। সেটা এখানে নেওয়ার কোন দরকার নেই। বাংলাদেশের ল্যাবএইড অথবা অ্যাপোলোতে নেওয়া যাবে। এই কেমোথেরাপির জন্য মাঝেমাঝেই ব্লাড কাউন্ট কমে যাবে, হাসপাতালে ভর্তি হওয়া লাগবে, রক্ত - প্লেটিলেট হ্যানত্যান দেওয়া লাগবে, ইনফেকশন হবে মাঝে মাঝে। এই কেমোথেরাপি টা মূলত ক্যান্সারটা আটকিয়ে রাখার জন্য একটা দুর্বল পদ্ধতি। কারো দুই মাসের জন্য আটকায়, কারো ১ বছরের মত। এর কোন টাইমলাইন ডাক্তাররা আসলে দিতে পারেন না। এই পদ্ধতির চিকিৎসা শুরু করার জন্য আমি ইন শা আল্লাহ আগামী ২৩ তারিখে বাংলাদেশ চলে যাচ্ছি। ডাক্তারের পরামর্শ হচ্ছে মেন্টেনেন্স কেমোথেরাপি আমরা শুরু করতে যেন খুব একটা দেরী না করি। এই মিটিঙের পর থেকেই আমার মাকে খুব ভাল সামলানো যাচ্ছে না। তিনি যখন তখন কাঁদছেন। তো আমি এটা সামলাবার জন্য একটা টেকনিক অ্যাপ্লাই করেছি। তার সাথে খুব বেশি আই কন্ট্যাক্ট করছি না। কারণ, আমার চোখের দিকে দীর্ঘক্ষণ তাঁকিয়ে থাকলেই উনার যে ছাইপাঁশ কি মনে পড়ে যাচ্ছে, আর উনি হাউমাউ করে কাঁদছেন। আমার শক্তিহীন দুর্বল, অসহায় মা টার জন্য আপনারা দয়া করে দুয়া করবেন যেন তাঁর স্বাভাবিক ভাবে চিন্তা করার ক্ষমতা অতি দ্রুত ফিরে আসে। আমি আল্লাহর কাছে মক্কায় যেয়ে ইন শা আল্লাহ চাইব যেন এই মেন্টেনেন্স কেমোথেরাপি হায়াৎ মঞ্জুর করার মর্জি হলে আল্লাহ যেন আজীবন ক্যান্সারটা আটকিয়ে রাখেন। এটা আল্লাহর জন্য কিছু না। একদম কিছুই না। আর যদি আল্লাহর ইচ্ছা এমন না হয়, আল্লাহ যদি অন্যরকম ফায়সালা রাখেন, তাহলে আপনাদের দেওয়া ডোনেশনের কোন টাকা যদি অবশিষ্ট থেকে থাকে, তবে তা আমার বাবা কোন একটা মেডিকেল ওয়েলফেয়ার অ্যাসোসিয়েশনকে নিঃশর্ত ভাবে দান করে দিবেন৷ যেই দান নিঃশর্ত ভাবে এসেছে সেই দান প্রয়োজন ফুরালে নিঃশর্ত ভাবে করে দেওয়াই সবচেয়ে সুন্দর ও শোভন। এছাড়াও আমার অসম্ভব সৎ ও আত্মমর্যাদাশীল বাবা এই কাজটি করে দেবেন সে ব্যাপারে আমার কোনই সন্দেহ নেই, আপনারাও সন্দেহ রাখবেন না এই সুধারণা রাখলাম। ৪. আমার ক্যাম্পেইনটি আমরা পরিবার থেকে সিদ্ধান্ত নিয়েছি বন্ধ করে দেওয়া হবে৷ এর জন্য আমি আমার বন্ধু তারিক ও আমার ভাই পাভেল ভাইয়ার দৃষ্টি আকর্ষণ করছি যেন তাঁরা অতিসত্ত্বর অনলাইন ফান্ডরেইজার গুলো ক্লোজ করে দেন। আপনারা আর কোথাও দয়া করে কোন টাকা পাঠাবেন না। সিঙ্গাপুর ডায়েরির এটাই শেষ পর্ব। আপনাদের অকুণ্ঠ ভালবাসা আমি আমার মনের গভীর থেকে স্বীকার করে নিচ্ছি। এই সিঙ্গাপুর ডায়েরি লিখতে না শুরু করলে আমি জানতামই না আমাকে আপনারা এত ভালবাসেন৷ আপনারা আমার জন্য দুয়া করবেন, যেন আল্লাহ আমার মনের বায়তুল্লাহ সহ রাসুল সাল্লাল্লাহু আলাইহি ওয়া সাল্লামের রওজা মোবারকে যাওয়ার নিয়্যাত ও গভীর ইচ্ছা পূরণ করেন৷ নামাযের মুনাজাতে আমাকে মনে রাখবেন। ভুল - ত্রুটি, উপর - নীচে কিছু লিখে থাকলে মন থেকে মাফ করে দেবেন। ৫. শেষ করার আগে একটা খুব অন্য ধরণের মন খারাপ করিয়ে দেওয়া ঘটনা বলি। গত এপ্রিল মাসের ঊনিশ তারিখ ভোরে আমার বাবার বেশ একটা ভাল মানের হার্ট অ্যাটাক হয়। বুক খাঁমচে ধরার সেই ভয়ঙ্কর মূহুর্তে এই ৬২ বছর বয়স্ক ভদ্রলোকের কি মনে হচ্ছিল আমার পক্ষে খুব ভাল সেটা আন্দাজ করা সম্ভব নয়। তবে ব্যাথার ধকল সামান্য কমার সাথে সাথেই তিনি বললেন, "আমার হার্ট অ্যাটাক এর খবর সিঙ্গাপুরে বাবুর কাছে যেন না পৌঁছায়, ও শুনলেই সব চিকিৎসা ফেলে দেশে চলে আসবে, তোমাদের দোহাই লাগে, ও যেন না জানে"। গত ৮ মাস ধরে আমার সমস্ত আপনজন অতি সন্তপর্ণে আমার কাছে এই খবরটা গোপণ করেছেন। আমার মা - বউ - বোন যে সবাই 'মেরিল স্ট্রিপ' পর্যায়ের অভিনেত্রী, সেটা আমি এবারই জানলাম। মাঝখানে আমার ডোনার খোঁজার প্রাথমিক পর্যায়ে যখন আমার পাগল বাবাকে হাসপাতাল থেকে ট্রান্সপ্লান্টের জন্য ডোনার হতে বলা হল, আমার সামনে কী চমৎকার অভিনয় করেই না তিনি বললেন, "নো প্রবলেম ডক্টর, আই অ্যাম রেডী, ডু দ্যা নেসেসারি টেস্টস"। অথচ আমার আড়ালে গিয়ে ডাক্তারকে বললেন, যে তিনি মারাত্মক ধরণের হার্টের পেশেন্ট, তাঁর হার্টে রিঙ পরানো আছে। অশ্রুসজল চোখে তিনি বললেন "আই অ্যাম আনফিট ফর বিইং এ ডোনার ফর মাই চাইল্ড" ডাক্তাররা বোধহয় স্বভাবগত ভাবেই ভাল অভিনেতা হন। কে জানে! ব্যাপারটা শুনে আমার গতকাল প্রচণ্ড গ্লানির সাথে বেশ অভিমানও হল যে, কী অবলীলায় একজন বাবা জীবন - মৃত্যুর দোলাচলে একমাত্র পুত্রকে তাঁর চামড়া কুঁচকে যাওয়া হাতটা চেপে ধরার অধিকার দিতে অস্বীকৃতি জানালেন! আমি ভেবে পেলাম না, বাবারা কেন এমন ভাবে স্বার্থপরের মত শুধুই বাবা হন। পৃথিবীর বিস্ময় সত্যই বিপুল। আপনাদের সবার জন্য ভালবাসা।
আমাদের দেশটা স্বপ্নপুরী, ভীষণ সুন্দর চেতনা করি, কালো করি, নীল করি, হলুদ করি, সবুজ করি সম্পাদকের মেরে পাছা লাল করি, বুদ্ধিজীবী দিবসও পালন করি, বুদ্ধিজীবী দিবসও পালন করি।। #সংগ্রাম_ফ্যাক্ট
গবেষণায় পাওয়া গেছে, বিদেশে যারা থাকেন, তারা ডিসেম্বরের স্কুল বন্ধের ছুটিতে নতুন করে বিদেশ গিয়ে সেল্ফি তুলে আপলোড দিতে পারেন না।
#সিংগাপুর_ডায়েরি ১. পুরো ৬২ দিন কাঁটিয়ে আমি হাসপাতাল থেকে গত ২৬ নভেম্বরে ডিসচার্জ পেলাম। আমার দেড় বছর বয়সের ক্যান্সার জীবনের ক্ষুদ্র ইতিহাসে এটা এককালীন দীর্ঘতম হাসপাতাল বাস। শুধু স্থায়িত্ব দিয়ে এই সময়কাল কে বিশেষায়িত করলে আমার যে ভোগান্তি পোহাতে হয়েছে তাকে সবিশেষ অপমান করা হবে। ডাক্তাররা অবশ্য কেমোথেরাপির গোঁড়াতে বলেই দিয়েছিলেন এটি অত্যন্ত অ্যাগ্রেসিভ কেমোথেরাপি যেটা সাইড এফেক্ট এর প্যারামিটারে প্রথম বোনম্যারো ট্রান্সপ্লান্টের সমকক্ষ। এই ৬২ দিনের সার-সংক্ষেপ বয়ান করার মত ভাষা আমার জানা নেই। নিজের কনফিডেন্স এর সর্বোচ্চ পরাজয় আমার জীবনে এই সময়টাতেই হয়েছে। নিজের শরীরের কোন ইনপুট আর আউটপুটের উপরই একটা দীর্ঘসময় ধরে আমার কোন নিয়ন্ত্রণ ছিল না। একজন বৃদ্ধ মানুষ জীবনের শেষ প্রান্তে দাঁড়িয়ে পরিবারবর্গের উপর কতটা ডিপেন্ডেন্ট হয়ে পড়েন সেই অভিজ্ঞতা আল্লাহ আমাকে এই ৬২ দিনে দিয়েছেন। এই পুরো সময়টায় আমার বাবা - মা - বোন ও আমার স্ত্রী দিশেহারার মত হয়ে গিয়েছিলেন। জীবনের কি বিচিত্রতম রুপ যে আমি দেখেছি, আমি যদি বিভূতিভূষণের মত কেউ হতাম, পৃথিবী আরেকটি আরণ্যক টাইপ মারাত্মক কোন উপন্যাস পেয়ে যেত। বেঁচে থাকাকে এতটা অর্থহীন আমার মত ভয়ংকর জীবনবাদী মানুষের কোনদিনও আর মনে হয় নি। সেই তীব্র শারীরিক ভালনারিবিলিটির কথা মনে করে এই মূহুর্তে নিজের অজান্তেই চোখ ভিজে উঠছে। যদিও এই মুহূর্তে নিজের চোখ ভিজে তেমন কোন ফায়দা নাই। আপনাদের চোখ ভেজানোর দরকার যাতে আপনারা একটু হৃদয়ের কোমলতা দেখিয়ে আমাদের পাশে দাঁড়ান। কেন দাঁড়াবেন তার একটা অসম্ভব যৌক্তিক কারণ আমার যুক্তির ঝুলিতে দুই দিন আগেও ছিল না, কিন্তু এখন আসলেই আছে। আপনারা জেনে আশ্চর্য হবেন, এই ৬২ দিনে আমার হাসপাতাল বিল এসেছে ১ লক্ষ ৬৬ হাজার সিংগাপোরিয়ান ডলার যেটা সরল বঙ্গানুবাদ করলে অ্যামাউন্ট টা দাঁড়ায় ১ কোটি ৪ লক্ষ ৯৯ হাজার ৫০০ টাকা। এগুলোর মধ্যে আমার আব্বার বহু স্বাদের সেই বাড়ি বিক্রির টাকা আছে, আপনাদের দেওয়া ডোনাশেন আছে। তবে তাতে আর বেশি পয়সা অবশিষ্ট নেই। অবশিষ্টাংশ চোখের নিমিষে উড়ে যেতে দীর্ঘ সময় যে লাগবে না সেটা আমি এখনই চোখ বন্ধ করে বলতে পারি। এখনো ট্রান্সপ্লান্ট টাই তো বাকী পড়ে আছে রে ভাই। যার জন্য আরো ১ কোটি ২০ লাখ টাকার উপরে লাগবে। আপনি কি আমাদের অসহায়ত্ব টা ধরতে পারছেন? বুঝলে বুঝপাতা, না বুঝলে...। ২. আজকে ৩ ডিসেম্বর। হাসপাতাল থেকে ডিসচার্জ নেওয়ার পর আজকে প্রথম ডাক্তারের সাথে অ্যাপয়েন্টমেন্ট ছিল। আমাকে প্রিলিমিনারী কিছু প্রশ্ন করার পর আমার অতি ব্যস্ত ডাক্তার মহাশয়া আমাকে খুব নরম গলায় জিজ্ঞেস করলেন, - 'সাইয়েদ, তুমি নিশ্চয়ই জান যে তোমার ট্রিটমেন্টের নেক্সট ধাপ একটি অ্যালোজেনিক বোনম্যারো ট্রান্সপ্লান্ট'? - হ্যাঁ জানি৷ - তোমার নিজের কি মনে হয়, এই চিকিৎসার আউটকাম কি? বেটির প্রশ্ন শুনে আমার চোখমুখ একটু শুকিয়ে গেল। কারণ, আমার আসলেই যেটা মনে হয়, সেটা আমার পক্ষে সেই মূহুর্তে বলা একটু ট্রিকি। তার অন্যতম প্রধাণ কারণ চেম্বারের ভিতরে আমার পাশেই আমার স্ত্রী বসে রয়েছেন। আমি একটু আমতা-আমতা করছি দেখে তিনি বললেন, - বল, বল। নাউ ইজ দ্যা টাইম যখন অ্যাজ আ ফ্যামিলি, তোমাদের কিছু জিনিস খুব অনেস্টলি অ্যাডমিট করতে হবে, কারণ তোমার সামনে যেই ট্রিটমেন্ট আছে, সেটা গ্র‍্যাস্প করার জন্য শুধু ফাইন্যান্সিয়াল আর ফিজিকাল না, তোমাদের সবার একটা রিয়েলিস্ট মাইন্ড সেটআপও প্রয়োজন। আমি আমার স্ত্রীর করূণ ধরণের দৃষ্টি উপেক্ষা করে সাহস করে বললাম, - আমার ধারণা এই সেকেন্ড টাইম ট্রান্সপ্লান্ট একটা ডিজাস্টার ধরণের ফেইলিওর হবে। এবং ট্রান্সপ্লান্ট চলাকালে আমার এক্সপায়ার করার বিপুল সম্ভাবনা। যদি সেটা নাও হয়, ট্রান্সপ্লান্ট শেষ করার কিছুদিনের মাঝেই আমার এই ক্যান্সার আবার ব্যাক করবে। ডাক্তার আমার উত্তর শুনে কিছুমাত্র বিচলিত না হয়ে জিজ্ঞেস করলেন, - তোমার কি ধারণা, এরকম হওয়ার সম্ভাবনা কতটুকু? আমি বেশ হিমু টাইপ নির্লিপ্ত কণ্ঠে বললাম, - ৯০ / ৯৫%। ১০০% বলছিনা কারণ আমি একজন ধার্মিক মানুষ, আল্লাহ চাইলে ব্যতিক্রম ঘটতেই পারে। ডাক্তার চেয়ারে হেলান দিয়ে দীর্ঘশ্বাস লুকিয়ে বললেন, - তুমি আসলে খুব একটা ভুল বলছ না। তোমার আসলে সার্ভাইভাল চান্স এবার ১০% এর মতই। ইনফ্যাক্ট, ট্রান্সপ্লান্ট করলে তুমি যতদিন সার্ভাইভ করবে, এমন ও হতে পারে, ট্রান্সপ্লান্ট না করে তুমি ন্যাচারালি বেশিদিন সার্ভাইভ করছ৷ তবে ট্রান্সপ্লান্ট না করলে তুমি এমনিতেও খুব বেশিদিন সার্ভাইভ করবে না। আমি ভেবে পেলাম না, ভদ্রমহিলাকে কি উত্তর দেওয়া যায়। আমার অবস্থা বুঝে তিনি জিজ্ঞেস করলেন, - তুমি ভেবে বল, তুমি কি আসলেই ট্রান্সপ্লান্ট করতে চাও? আমার দীর্ঘ লেখার এই পর্যায়ে, আপনাদের একটা সত্য কথা বলি। আমি আসলে ট্রান্সপ্লান্ট করতে চাই না। এর অনেক গুলো কারণ আছে। আমার গাট ফিলিং বলছে, এই যাত্রায় আমি আর ফিরব না। এটা শুধু গাট ফিলিং নয়। এর পেছনে কিছু যুক্তিও আছে৷ প্রথমত, আমি একবার ট্রান্সপ্লান্ট করেছি। দ্বিতীয় বার এই ধকল সহ্য করার মত মানসিক জোর আমার আর নেই। এছাড়াও গত বার আমার বোন ডোনার ছিলেন যার সাথে আমার ডিএনএ ম্যাচিং ছিল ১০০%। এবার আমি ডোনারই পাচ্ছি না। একজন ডোনার ঠিক হয়েছে প্রাইমারিলি, যে আমার আপন চাচাতো ভাই। তার সাথে আমার ডিএনএ ম্যাচ হয়েছে ৫০%। তার সেল নিয়ে ট্রান্সপ্লান্ট করলে সেটাকে বলবে হ্যাপ্লোআইডেন্টিক্যাল ট্রান্সপ্লান্ট। এমনিতেই দ্বিতীয় ট্রান্সপ্লান্ট, তার উপর হ্যাপ্লোআইডেন্টিক্যাল ট্রান্সপ্লান্ট সেকেন্ড টাইমের জন্য একটি অত্যন্ত বিপদজনক পদ্ধতি। তবে নাই মামার চেয়ে কানা মামা ভাল থিওরিতে ইউনিভার্সাল ডোনার প্রোগ্রাম থেকে যেহেতু কিছুই পাওয়া যাচ্ছে না, তাই তাকেই ডাক্তাররা ডোনার হিসেবে কন্সিডার করছেন। অ্যাট লিস্ট দে নিড সামথিং টু ট্রাই উইথ। তাদের যুক্তি ওটুকুই। এই ধরণের যুক্তির উপর বেজ করে কোটি টাকা খরচ করা অর্থহীন ব্যাপার যেখানে সাকসেস রেট ১০%। আরো যুক্তি হল, আমার ৬২ দিনের যে ভোগান্তি হয়েছে বলে শুরুতে বললাম, এবার দ্বিতীয় ট্রান্সপ্লান্ট এ সেই ভোগান্তি দশ গুণ বাড়বে বলে ডাক্তার আমাকে জানিয়েছেন, যেটা নেওয়ার মত কোন মানসিকতাই আমার নেই। এর চেয়ে ব্যক্তিগত পর্যায়ে যেভাবে মৃত্যুর প্রস্তুতি নিচ্ছি সেটাই বেটার সল্যুশন। প্রসঙ্গে ফিরি। ডাক্তার যখন বলছেন, আমি কি আসলেই ট্রান্সপ্লান্ট চাই কিনা, তখন আমি আমার স্ত্রীর সামনে তো আর এই সমস্ত যুক্তি দিতে পারি না। আমি বললাম, - হ্যাঁ, চাই। এটা ছাড়া তো কোন অপশন নেই। - তুমি যদি আসলেই চাও, তাহলে তোমাকে কমিটেড হতে হবে। আর তোমার হাতে সময় বেশি নেই। তুমি যদি ট্রান্সপ্লান্টের কন্সেন্ট দাও আমি চাই ১৫ দিনের মধ্যে তোমার এই প্রসেস শুরু করতে। তাই আমি বলছি, এই চিকিৎসায় রুগী যদি ১০০% কমিটেড না হয়, তাহলে এই চিকিৎসা ফেল করে। তুমি কি এই লেভেলে কমিটেড আছ? আমি প্রমাদ গুণলাম। আমার হাতে মাত্র ১৫ দিন সময় আছে? সুস্থ জীবনের এটাই কি শেষ ১৫ দিন? জানি না আমার কি হল। মনের অজান্তেই বলে ফেললাম, - আমার কিছু রিজার্ভেশন আছে। আমি আসলে পুরো কমিটেড না। আমি আসলে পুরো ব্যাপারটা নিয়ে ফেডআপ। আমি আমার শেষ কয়টা দিন হাসপাতালে তার পেঁচিয়ে বেঁচে থাকতে চাই না। আমি আমার পরিবারের সাথে থাকতে চাই। তবে আমার চিকিৎসা না নেওয়ার ব্যাপারটা আমার পরিবার যেহেতু মেনে নিতে পারবে না, তারা যেহেতু এত ফিলসফির ধার ধারবে না, তাই পরিবারের চাপে নিরুপায় হয়েই আমাকে ট্রান্সপ্লান্টের ভিতর দিয়ে যেতে হবে। কিন্তু আমার পক্ষে এই মূহুর্তে ১০০% কমিটেড হওয়া সম্ভব হচ্ছে না। এইটুকু বলে আমি একটু থামলাম। শ্বাস নিয়ে বলতে শুরু করলাম, - তবে আমার এই ট্রান্সপ্লান্টের ভিতর দিয়ে যাওয়ার সবচেয়ে বড় পার্সোনাল ড্রাইভ এখন পর্যন্ত আমার স্ত্রী। আমি যদি না থাকি, এই মেয়েটা কোথায় যাবে, এই চিন্তা আমাকে স্বাভাবিক হতে দেয় না। আর আমাদের বাংলাদেশের সমাজ তো আর তোমাদের মত না যে, একটা অল্প বয়সে বিধবা মেয়ের সাথে সমাজ খুব ফ্রেন্ডলি বিহ্যাভ করবে৷ তার জন্য আবার নতুন করে জীবন শুরু করা হবে খুবই চ্যালেঞ্জিং। আমি শুধু এই মেয়েটার দিকে তাঁকিয়ে হলেও ট্রান্সপ্লান্ট করতে চাই। তুমি কি আমার কথা বুঝতে পারছ ডাক্তার? আমি খুব অবাক হয়ে খেয়াল করলাম, আমার ডাক্তার কেঁদে ফেলেছেন। আমার ধারণা ছিল, এই কঠিন ধরণের চাইনিজ নাকবোঁচা ডাক্তারের হৃদয় বলে কিছু নেই। আজকে এই ধারণা ভুল প্রমাণ হল। আশ্চর্য ব্যাপার!! উন্নত পৃথিবী তাহলে কাঁদতেও জানে!! ৩. আমরা আসলে ভবিষ্যতের কথা কেউই জানি না। কতরকম কত কিছুই না ঘটে মানুষের জীবনে! আল্লাহ চাইলে আই ক্যান কাম আউট ক্লীন। আই ক্যান সি দ্যা বাইতুল্লাহ। মেবি সামডে আই ক্যান ফাদার এ চাইল্ড। আই ক্যান ডাই ওল্ড। আবার না চাইলে আমার জীবনের পরিসমাপ্তি। কোনটাতেই আমার আপত্তি নেই। আমি আমার রবের সাথে দেখা করতে অপছন্দ করি না। আল্লাহ যেটা ঠিক করেছেন, সেটাই শোভন, সেটাই সুন্দর। আলহামদুলিল্লাহ। এক জীবনে দেখা এত শত হৃদয়হীনতা ও মমতার গল্প দেখে মনে হয়, আল্লাহ তা'লা আলহামদুলিল্লাহ আমাকে একটি পরিপূর্ণ জীবন দিয়েছেন। আমার কোন আফসোস নেই। আমি নিজে সারাজীবন অভিজ্ঞতার পাগল ছিলাম। কে জানত, আমার এই সব কিছুর অভিজ্ঞতা নেওয়ার আবদার আমার মওলা এভাবে পূরণ করবেন!! আমার জন্য আপনারা দয়া করে দুয়া করবেন। আপনাদের কাছে আমি খুব হাতজোড় করে এই অনুরোধটা করছি। যদি আল্লাহ আমার নসীবে সুস্থতা রাখেন, তাহলে যেন আল্লাহ আমাকে তাই দিয়েই পুরস্কৃত করেন, এবং বেঁচে থাকলে একটি হালাল রিজিক দিয়ে ঈমানের সাথে জীবনযাপন করার তৌফিক দেন। আর যদি আল্লাহ আমার জন্য সুস্থতার ফয়সালা না করেন, তাহলে যেন আল্লাহ আমার জন্য ঈমানী মৃত্যু কবুল করেন। মৃত্যুর আগ মূহুর্তে যেন কলেমা নসীব করেন। মৃত্যুর কঠিন আতঙ্কময় মূহুর্ত যেন সহজ করেন। কবরের কঠিনতম আযাব থেকে মাফ করেন। মুনকার - নাক্বীরের ভয়ানক জেরা থেকে সহজে মুক্তি দেন। রোজ হাশরের কঠিনতম ময়দানে যেন আরশের ছায়ায় আশ্রয় দেন। ডান হাতে আমলনামা দিয়ে পুণরুত্থাপিত করেন। আমার জন্য রাব্বে করীম যেন জান্নাতের ফয়সালা করে দেন। জাহান্নামের ভয়ংকর আযাব থেকে যেন সম্পূর্ণ পানাহ দেন। আপনাদের কাছে এই দুয়া ভিক্ষা চাইছি। আমাকে মাফ করে দেবেন। আপনাদের জন্য ভালবাসা।
#সেল্ফ_রিমাইন্ডার একটা জিনিস খেয়াল করে দেখুন, আপনি কিন্তু চাইলেই কন্সিডারেবল অ্যামাউন্ট অফ একটা টাইম নামাযের পিছনে দিতে পারেন। এটা না দেওয়ার পিছনে তেমন কোন যৌক্তিক কারণই আসলে থাকতে পারে না। আমরা যারা বাংলাদেশের মাঝারি/ছোট সাইজের প্রাইভেট অফিস গুলোর চিত্র জানি তারা অনায়েসে বলতে পারি, যারা ওয়ার্কিং মেন / উইমেন আছেন সে সমস্ত জায়গায়, অফিসের জন্য বরাদ্দকৃত ডাইনিং রুমে বা মিটিং অথবা কনফারেন্স রুমে (আলাদা নামাযঘর থাকলে তো রমরমা অফিস আপনার, কংগ্রাচুলেশনস) তারা চাইলেই জাম'আতের সাথে নামায পড়ে নিতে পারেন। আর বাংলাদেশের কন্টেক্সটে অনেক ক্ষেত্রেই ছেলেদের বেলায় নিকটস্থ মসজিদে আযানের সময় গেলেও এইচআর ডিপার্টমেন্ট খুব বেশি রাগ করেন এমন নজির বিরল। আর যারা ইন্ডিপেণ্ডেন্ট কাজ বা ব্যবসা করেন তাঁদের জন্য তো নিজের মন মিশিয়ে নামায আদায়ের ব্যাপারটা একটা বরকতের মতই। সুতরাং ব্যস্ততার দোহাই দিয়ে নামাযে উপযুক্ত সময় না দেওয়াটা একটা প্রতারণার মতই। নামাযের জন্য উপযুক্ত সময় দেওয়ার কিছু ভাল ট্রিক্স আমি বলে দিচ্ছি। আমার অল্পকিছুদিনের দ্বীনি জীবনের অবজারভেশনে আমি খেয়াল করেছি এই কাজ গুলো একটু মন দিয়ে করলে নামায আদায় করাটা একটা বিনোদনের মত হয়ে যায়। একটা সাররিয়েল এক্সপেরিয়েন্সের নাম হয়ে ওঠে নামায। আমার জ্ঞান নেহায়েতই কম। কোন পদ্ধতিগত বা মাস'য়ালাগত ভুল-ত্রূটি আমার বলা টেকনিকে থেকে গেলে ক্ষমাসুন্দর দৃষ্টিতে দেখবেন এই আশা রাখলাম। আল্লাহ সবচাইতে বেশি জানেন। ১. প্রথম যেই কাজটি করবেন, আপনার অ্যান্ড্রয়েড মোবাইলে মুসলিম প্রো বা এই জাতীয় একটি উচ্চারণ সহ কুরআন পাক সম্বলিত অ্যাপ্লিকেশন নামিয়ে ফেলবেন। এরপরে বাঙালি হওয়ার কারণে ও আরবী দীর্ঘদিন চর্চা না থাকার কারণে যে উচ্চারণগত ত্রুটি আমার ও আপনার আছে তা ঠিক করার জন্য খুব আন্তরিক ভাবে চেষ্টা শুরু করুন। এই কাজটি যদিও হুজুর রেখে বাসায় করতে পারলে আপনি সর্বোচ্চ আউটপুট পাবেন। তারপরেও অলসতা / ব্যস্ততা বা মোস্টলি চক্ষুলজ্জার কারণে এটা যেহেতু আপনি করতে পারছেন না, তাই অ্যাপ্লিকেশন এরই সাহায্য আপাততঃ নিন। একটি ভালমানের হেডফোন ৪০০/৫০০ টাকা দিয়ে কিনে নেবেন এবং সময় পেলেই একটু পাক কালামের অক্ষরের দিকে তাঁকিয়ে উচ্চারণ গুলো মনযোগ দিয়ে শোনা শুরু করুন, এবং নিজে বলার চেষ্টা করুন। এরপর সেই উচ্চারণ গুলো আপনার সুন্নত নামায ও তাশাহহুদ-তাসবীহ তে ইমিটেট বা সোজা বাংলায় অন্ধের মত নকল করার চেষ্টা করুন। আর ঈমামের কির'আত ও যদি আপনি এটা সেটা নামাযের মধ্যে চিন্তা না করে মনযোগ দিয়ে নিয়মিত শোনার আর আপনার অ্যাপ্লিকেশনে শোনা উচ্চারণের সাথে মিলাতে থাকেন আপনার নকল করার অ্যাকুরেসি ইন শা আল্লাহ দিনকে দিন বাঁড়বে। ২. ভয়ঙ্কর ভাল ভাবে অযু করাটা শিখবেন। এবং অত্যন্ত চমৎকার ভাবে, প্রচন্ড অ্যাকুরেসির সাথে অযুটা করবেন। আপনার মাযহাব অনুযায়ী যেই অযুর দুয়া পড়া দুরস্ত সেটা শিখে নেবেন। আরেকটি জরুরি যেটা কাজ, প্রথম প্রথম নিজের মনের বিরুদ্ধে মনে হলেও লোকলজ্জার ভয় ভেঙে একটা মেসওয়াক কিনে ফেলবেন৷ অযুর আগে একটু করবেন। এটা রাসুল সাল্লাল্লাহু আলাইহি ওয়া সাল্লামের ভালবাসায় করবেন। পারবেন। এত বিব্রতবোধ করার কিছু নেই। ৩. আবার উচ্চারণের টপিকে ফিরি। যখন উচ্চারণ নকল করবেন, দয়া করে বিড়বিড় করে ঠোঁট না নাড়িয়ে একটু বড় করে মুখমণ্ডল টা নাড়াবেন। এতে করে উচ্চারণ আত্মস্থ করা সহজ হয়। অবশ্য শব্দ যেন বেশি বাইরে এসে পাশের ভাইয়ের যেন সমস্যা না হয়, সেটা খেয়াল রাখবেন। সুন্নত নামায গুলো পড়ার সময় অবশ্যই এ জন্য চেষ্টা করবেন, কারো পাশে দাঁড়িয়ে নামায না পড়তে, যাতে কায়দা মত উচ্চারণ নকলের চেষ্টাটা চালিয়ে যাওয়া যায়। ৪. অবশ্যই অবশ্যই অবশ্যই সুন্নত নামায গুলো পড়বেন। অবশ্যই। ৫. সচেতনতা জিনিসটা অনেক সময় সপ্রতিভ ভাবে আসে না, এর জন্য কিছু ট্রিক্স অ্যাপ্লাইও করতে হয়। যেমনঃ নামাযের জন্য একটা ছোট কিন্তু ইফেক্টিভ সচেতনতা আপনি আপনার জন্য ও আপনার পরিবেশের জন্য বিল্ড করতে পারেন। আপনি প্রথম পয়েন্ট অনুযায়ী যেই অ্যাপ্লিকেশন ডাউনলোড করে নিয়েছেন সেখানে আযান অ্যালার্ট টা অন রাখতে পারেন, যাতে আপনি নিজেও টের পেলেন, খুব সুক্ষ্মভাবে সবাইকে নামাযের জন্য জানান ও দেওয়া গেল। ৬. নামাযে দাঁড়ানোর সময় যদি 'এটা মু'মিনের মেরায' এই অত্যন্ত প্রয়োজনীয় ধারণাটি ধারণ করতে না পারেন তাহলে একটা শর্টকাট আমার নজরে এসেছে। সেটা হল নামায টাকে ভীষণ ফিজিকালি আদায় করবেন। যেমন, একদম সোজা হয়ে দাঁড়াবেন, আপনার অনুসরণকৃত মাযহাব অনুযায়ী হাত বাঁধবেন, দৃষ্টি অবনত রাখবেন, একদম ব্যায়াম করার মত ডিসিপ্লিনের সাথে রুকু - সিজদাহ আদায় করবেন, তাশাহহুদের আসন গাঁড়বেন। প্রোপারলি রুকু - সিজদাহ করা কিন্তু যথেষ্ট কঠিন একটা ফিজিকাল টাস্ক। সেটা কিভাবে করে জানা না থাকলে কাউকে জিজ্ঞেস করতে বিব্রতবোধ না করে অনায়েসেই ইউটিউবের হেল্প নিতে পারেন। তারপর নামাযের বাইরে সেটা প্র‍্যাকটিস করুন। আপনি যদি এই ফিজিকাল টাস্ক গুলো মাস্টার করতে পারেন, নামাযকে একটা ইন্টারেস্টিং ও পজিটিভ ওয়েতে চ্যালেঞ্জিং কাজও মনে হবে, যেটা করতে পারলে তৃপ্তি আসে, আমি শিওর। ইন শা আল্লাহ। ৭. এই কাজ গুলো নিয়মিত করতে থাকবেন, সাথে আমার নিজের একটা খুব পারসোনাল ফেবারিট কাজ আছে। সেটা হল, আপনার অনুসরণকৃত মাযহাব অনুযায়ী যেভাবে দুয়া/মোনাজাত করা ঠিক হয় সেটা মাথায় রেখে অতি অবশ্যই দুয়া করবেন। প্রতিবার, প্রতি ওয়াক্তে। আল্লাহ তা'লার ম্যাগন্যানিমিটি তো কল্পনাতীত, তাও খোলা হাশরের ময়দানে একা কল্পনা করে নিজেকে সম্পূর্ণ সেই মহান সত্ত্বার (যার হাতে আমার প্রাণ) কাছে সঁপে দিয়ে চোখ বন্ধ করে ফেলুন। এবার চাইতে থাকুন। যা ভাল লাগে। ঈমানের সাথে মৃত্যু চান, আসহাবুল ইয়ামীন দের সাথে অন্তর্ভুক্ত হতে চান, রোজ হাশরের ভয়ঙ্কর আযাব থেকে পানাহ চান, মুনকার - নাক্বীর এর ভয়ানক জেরা থেকে সহজ ভাবে বের হওয়ার তৌফিক চান, অর্থ চান, সচ্ছলতা চান, সুস্থতা চান, যা ভাল লাগে। যদি সমস্ত উচ্চারণগত দিক গুলো সহ ফিজিকাল দিক গুলো পূরণ করে আপনি নামায টা আদায় করতে পারেন আমি ইন শা আল্লাহ আপনাকে গ্যারান্টি দিতে পারি আপনার দুয়া চাওয়ার সময় আল্লাহ চোখে পানি এনে দেবেন। আর এই চোখে আল্লাহ যদি একবার পানি এনে দেন এর চেয়ে বড় নেশা ভাই, দুনিয়ায় দ্বিতীয় টা আর নাই। এই পাগল করা নেশার খোঁজ যেদিন আল্লাহ আপনাকে দেবেন, সেইদিন মসজিদে যাওয়ার জন্য আপনার ঘড়ি দেখার পালা শুরু হবে, বিশ্বাস করেন বস, এই ঘড়ি দেখার চেয়ে বড় আনন্দ ও নেয়ামত এই জগতে আর হয় কিনা আমি জানি না। আল্লাহ আমাদের সঠিক ভাবে নামাযে সময় দেওয়ার ও আল্লাহর কাছে কান্নাকাটি করার তৌফিক দান করুক। বিঃদ্রঃ এই লেখায় করা সমস্ত ভুল গুলোর দায়ভার আমার,আর যা যা সঠিক তাঁর কৃতিত্ব একমাত্র ও একমাত্র আল্লাহর। আপনাদের কাছে দুয়া চাই।
হুমায়ুন একবার এভাবে চেষ্টা করেছিলেন বলতে, 'কষ্টের কথা কি বলিব, কষ্ট কারে বলে? কষ্ট হইল মনের আগুণ, বুকের মইধ্যে জ্বলে।' তবে কার্পেন্টার্স এর মত এত সুন্দর করে আর কেউ কি পুরনো দিনের কথা এভাবে বলতে পেরেছেন? বিদায়বেলার শ্রেষ্ঠতম এক্সপ্রেশন এমন সহজ - সরলই হতে হয় হয়তো।
মানুষ সবসময় চায় তাঁর কিছু টার্গেট অডিয়েন্স এর সামনে সেনসেশনাল কিছু করতে। বয়সের সাথে সাথে বিপদে পড়ার সূচক গুলোকে সে সেনসেশনাল কিছু করার আগে কন্সিডার করা শুরু করতে থাকে। এক সময় রিস্ক ফ্যাক্টর বিবেচনা করতে করতে তার সেনসেশনাল কিছু করার ক্ষমতা সম্পূর্ণ হারিয়ে যায়। উদাহরণ প্রচুর রয়েছে, প্রেমিকার সামনেই একদমই সাহিত্যে নিরক্ষর ধরণের প্রেমিকরা আবৃত্তি করতে ভালবাসেন, 'চুল তার কবেকার, অন্ধকার বিদিশার দিশা'। মোটামুটি বাজি ধরে বলা যায় এই কবিতার এই লাইন বাদে আর কোন লাইনই সে জানে না। অবশ্য এতে দোষ হয় না। কেউ কারো একান্ত প্রিয়জনের কাছে যদি সেনসেশনাল হতে চান, তাতে অন্য কারো আপত্তি থাকা উচিৎ নয়। স্মৃতির আবছায়া থেকে একটা সেনসেশনালিজমের গল্প বলার চেষ্টা করি৷ এই স্মৃতি গুলোর সমস্যা হল বয়স বাড়তে বাড়তে এক সময় এই গল্পগুলোতে নানা রকম ডাল-পালা গজায় এবং সেটা এক পর্যায়ে এমন একটা রুপ নেয় যার সাথে বাস্তবের আর কোন মিলই আর থাকে না। পরবর্তীতে বয়স বাড়তে বাড়তে সেই ৭০% কল্পনা, ২০% নস্টালজিয়া, ১০% সত্য - মিথ্যা মিলিয়ে কন্সট্রাক্ট হওয়া গল্পটি আমরা বিশ্বাস করতে শুরু করি এবং কোনদিন বিখ্যাত হলে সাক্ষাৎকারে ফুঁচুৎ করে গল্পটি ঢুকিয়ে দেই, অথবা লেখক হলে 'আমার ছেলেবেলা' জাতীয় কোন স্মৃতিচারণায় যথেষ্ট ফেনিয়ে দুই ফর্দ লিখে ফেলি। যদিও আমাকে নিয়ে সে চিন্তা নেই। আমার বিখ্যাত হওয়ার সম্ভাবনা শূণ্যের কোঠায় বলা চলে। যার বাঁচার সম্ভাবনাই ২০ ভাগ এর উপরে উঠতে পারছে না, সে বিখ্যাত হবে সে আশায় গুঁড়ে বালি না বলে হুমায়ূন এর মত বলা উচিৎ সে আশায় গুঁড়ে গু।
ধানমণ্ডিতে 'রেডিয়েন্ট স্কুল' নামের এক মোটামুটি ঢংঢাং ধরা 'তথাকথিত ইংরাজি মাধ্যম ইশকুলই আমার প্রথম বিদ্যাপীঠ। সেই ইশকুল সম্পর্কে আমার তেমন কোন উল্লেখযোগ্য স্মৃতিই নাই অ্যাপার্ট ফ্রম, 'টীচার ক্লাসে ঢুকলে তারস্বরে চিৎকার করে একটা নতুন - কুঁড়ি জাতীয় সুরে বলতে হত, 'গুড মঅঅঅঅঅর্নিং টীচার'। আবার কোন কারণ ছাড়াই টীচারকে ঘন ঘন বলতে হত 'থ্যায়ায়ায়ায়াংক ইউ, টীচার'। স্কুল নিয়ে তেমন কোন স্মৃতি মাথায় না থাকলেও স্কুলে যাওয়ার স্মৃতিটা বেশ ভালই মাথায় আছে। প্রতিদিন সকালে আমার বাবা আমাকে স্কুলে নিয়ে যেতেন। সারাদিন উনার চেহারা আমি দেখার তেমন কোন সুযোগ পেতামই না বলা চলে। তবে প্রতিদিন সকালে পিতা - পুত্র সপ্তাহে পাঁচ দিন একই সাথে সকাল শুরু করতেন। আমাদের যথেষ্ট ভোরে ভোরে বের হয়ে যেতে হত। আমার মনে পড়ে, আমার প্রচণ্ড শীত লাগত। আমার বাবা আমাকে বুকের ভিতরে জঁড়িয়ে ধরে নিয়ে যেতেন। আমি আমার মাথা বাবার স্যোয়েটার এর ভিতর ঢুকিয়ে দিতাম। এলোমেলো ভাষায় কি কি সব গল্প যে বাবা করতেন!! এর মধ্যে একটা ছিল, আমার বাবা বলছেন, 'বাবু, যাচ্ছে তো যাচ্ছে, যাচ্ছে তো যাচ্ছে, যাচ্ছে তো যাচ্ছে, কিন্তু পাচ্ছে না, কি পাচ্ছে না বলতো'? আমি কচি গলায় চিঁচিঁ করে উত্তর দিতাম, 'বাবুর স্কুল'। এই কথা বলার পর আব্বা বিভিন্ন র‍্যান্ডম বিল্ডিং দেখিয়ে বলতেন, 'এটা কি বাবুর স্কুল'? আমি বাবার বুক থেকে মুখ বের করে ঘাঁড় নাড়িয়ে জানিয়ে দিতাম যে, এটা বাবুর স্কুল না। আবার আরেকটা বিল্ডিং দেখিয়ে বলতেন, 'এটা'? আমি ততক্ষণে বুঝে ফেলেছি, আমরা এখনো বড় রাস্তায়। আমি মুখ না উঠিয়েই রায় জানাতাম, এটা বাবুর স্কুল হতেই পারে না। আরেকটা ব্যাপারও আমার বাবা নিত্তনৈমিত্তিক ভাবে করতেন। বিভিন্ন গাড়ী ও বিল্ডিং দেখিয়ে তিনি জানতে চাইতেন, 'বাবু, এই গাড়ীটা কেমন সুন্দর'? আমি বলতাম 'খুব সুন্দর'। বাবা বলতেন, ' এই গাড়ীটা আমি তোমাকে কিনে দিব। আমি খুব আগ্রহ নিয়ে জানতে চাইতাম, 'কবে কিনে দিবা?' তিনি বলতেন, খুব শিগগির। আমি তখন অতি উৎসাহী হয়ে বাবার বুক থেকে মুখ তুলে, গাড়ী দেখতাম। তখন অবশ্য এত বেশী গাড়ি ঢাকায় খুব দেখা যেত না। আমি হুট করে একটা গাড়ি দেখে বাবাকে বলতাম, 'এটা, কিনে দিও। আগেরটার চেয়ে এটা ভাল।' আমার ছেলেমানুষ বাবা কপট টেনশন থেকে বলতেন, আচ্ছা ঠিক আছে। এটাই ফাইনাল। এই সেম খেলা আমরা বিল্ডিং দেখেও করতাম। আমি একবার এই বাড়িটা নিচ্ছি, আরেকবার অন্য আরেকটা নিচ্ছি। আমার বাবাও একের পর এক মালিকানা বদল করে যাচ্ছেন। পিতা - পুত্রের নির্ভেজাল ও নির্দোষ বিলাস। এই খেলা খেলতে খেলতেই স্কুল চলে আসত।
এই ঘটনার বহু বছর পরে আমার বাবা অত গুলো বাড়ি আর অত সমস্ত গাড়ি কিনতে না পারলেও নিজস্ব সাধ্যের মাঝে, একটি ফ্ল্যাটবাড়ি কিনতে সমর্থ্য হন। তাঁর মধ্যবিত্ত চিন্তাটা এরকম, এখন ভাড়া দিয়ে দেই, মাসে মাসে কিছু টাকা আসল, একসময় যখন বয়স হয়ে গেলে সিড়ি ভেঙ্গে আর উঠতে পারব না, তখন হয়ত একদিন লিফট ওয়ালা এই বাসায় উঠব। ফ্ল্যাট খানা কেনার পর আমার বৃদ্ধ পিতা - মাতা মুগ্ধ স্বরে একদিনও না থাকা সেই ফ্ল্যাট নিয়ে আমাদের আড়ালে গল্প করতেন। ' কি যে বাতাস, বুঝলে বাবুর মা। ফ্যান ই লাগে না। মা বলছেন, এক কাজ করলে কেমন হয়, নতুন ভাড়াটিয়া ওঠার আগে আমরা একদিন পাটি পেতে রাতে ঘুমাতে গেলে কেমন হয়? বাবা - মা গুণগুণ করে রক্ত পানি করা পয়সায় কেনা ফ্ল্যাটের গল্প করেন, আলো - বাতাস - ভ্যান্টিলেশন নিয়ে আলাপ করেন। তাদের বড় ভাল লাগে। ৪. অতি সম্প্রতি আমার দ্বিতীয় বার ক্যান্সার ধরা পড়ার পর আমার বাবা ফ্ল্যাটবাড়িটি বেঁচে দিতে বাধ্য হন। প্রথম বারই বেঁচার চেষ্টা করেছিলেন, উপযুক্ত দাম ও ক্রেতা পাননি দেখে কাজটি সারতে পারেন নি। এই সিদ্ধান্ত নেওয়ার আগে তারা আমাকে কিছুই জানান নি। বায়নার টাকা হাতে পাওয়ার পর যখন সেই টাকা ভাঙিয়ে আমার চিকিৎসার জন্য ডলার কেনা হয় তখনই আমি ব্যাপারটা জানতে পারি। সেই ছোট্টবেলায় বাবা যেমন আমাকে সেনসেশনালিজম দেখাতেন, শহরের সমস্ত ইমারতের মালিক করে দিতেন, আমাকে করে দিতেন ঢাকা শহরের অলিখিত মহারাজা, আমি বড় আশ্চর্য হয়ে এত বছর পর খেয়াল করলাম এত বছর পরেও সেনসেশনালিজম এর খেলায় তিনি এতটুকুও পিঁছিয়ে জাননি। বরং সামনে বেঁড়েছেন যেন। এখনো মাঝে মাঝে কেমোথেরাপি নেওয়ার সময় যখন জ্বর ১০৬ উঠে যায়, তখন মনে হয়, আমি আমার বাবার বুকে শীত থেকে বাঁচার জন্য আষ্ঠেপৃষ্ঠে জড়িয়ে আছি, আর বাবা বলছেন, বাবু, যাচ্ছে তো যাচ্ছে, যাচ্ছে তো যাচ্ছে, কিন্তু পাচ্ছে না, কি পাচ্ছে না বলতো'? আমি কচি গলায় উত্তর দিচ্ছি, 'বাবুর স্কুল'। 'বাবুর স্কুল আর কতদূরে আব্বা? আর কতদূরে? আপনাদের সবার জন্য ভালবাসা। পৃথিবীর সমস্ত বাবাদের জন্য ভালবাসা।
:দেই বন্ধ করে? দেই? কী? কেমন লাগে? দিলাম তাইলে। :দে বন্ধ কইরা। টিভিতে দেখার মত কিছু নাই
সূরা ইয়াসিন পাঠ করিবা, বসিয়া কাছায়, আমার প্রাণ যাবার বেলায়। বিদায়কালে পড়িনা যেন শয়তানের ধোঁকায়, মরিলে কান্দিস না আমার দায় ও যাদুধন। মরিলে কান্দিস না আমার দায়।।
#সিংগাপুর_ডায়েরি ১. এই মুহূর্তে আমার গুগোলের সার্চবারে লেখা আছে, 'উইটি বেগিং কোটস' যেটা লেখার সরল উদ্দেশ্য হল কীভাবে লোকজনকে হালকা বিনোদন দেওয়ার মাধ্যমে ভিক্ষাবৃত্তি করা যায়। এই পোস্টটি লেখার আগে ইন্টারনেটে একরকম নিরুপায় হয়েই এই খুবই মজার অথচ আমার বাস্তবতার সাথে অসম্ভব প্রাসঙ্গিক জিনিসটা সার্চ দিচ্ছিলাম। সেখানে ভিক্ষাবৃত্তির কিছু ভাল ভাল নিনজা টেকনিক লেখা আছে। যেমনঃ ডোন্ট ব্র‍্যাগ, বি ডিরেক্ট, বি অনেস্ট, বি হাম্বেল, ইউজ সেলেব্রিটিস ওয়াইজলি, নো ওয়ান রিয়েলি কেয়ারস, ইত্যাদি ইত্যাদি ইত্যাদি। এই নিনজা টেকনিক গুলো আমি যথাসাধ্য মেনে চলার চেষ্টা করব এখন থেকে। এছাড়া তেমন কোন উপায়ও আমার অবশিষ্ট নাই। দেখা যাক এই লেখায় কতটুকু টেকনিক গুলো মেনে চলতে পারলাম। যদিও ইন্সট্রাকশন ফলো করার ব্যাপারে আমি বরাবরই কাঁচা যেটা আমার চুয়েটের কম্পিউটার প্রকৌশলে করা গ্রাজুয়েশন সার্টিফিকেটে লাল কালিতে বড়বড় করে সিজিপিএর ঘরে লেখা আছে। প্রতিটা থিসিস পেপারে যেমন একটা অ্যাবস্ট্রাক্ট থাকে, আমি চিন্তাভাবনা করে দেখলাম আমার এই ভিক্ষাবৃত্তি প্রজেক্টেও একটা অ্যাবস্ট্রাক্ট থাকা জরুরি। মুভিপ্রিয় সমাজের জন্য এটাকে ফ্ল্যাশব্যাকও বলা যায়। ঝির ঝির শণৈঃ শণৈঃ বাতাস ভিত্তিক ব্যাকগ্রাউন্ড স্কোর কল্পনা করে নিন ভাইয়া - আপারা, সাঁই করে আমরা বলিউড ড্রামার মত ঠিক গত বছরের মে মাসের ২২ তারিখে চলে যাব। ২. ২০১৮ সালের মে মাসের বাইশ তারিখে ধানমণ্ডির আনোয়ার খান মডার্ণ মেডিকেলের সামনে একটি রমজানের বিকেলে ৫ টি মানুষকে কল্পনা করুন। আমি, আমার স্ত্রী - বাবা - মা ও বোন।এটি হুমায়ূন আহমেদের বদৌলতে বাংলার মধ্যবিত্ত সমাজে একটি হিট রোগ। এইসব দিনরাত্রি নাটকের টুনী নামের ৭/৮ বছরের চরিত্রটি এই রোগে মারা গিয়ে এই রোগকে বিখ্যাত করে গেছেন। এইসব দিনরাত্রি অবশ্য আজকে থেকে ৩৫ - ৪০ পুরোনো মেডিকেল বাস্তবতায় লেখা। উপন্যাসের সেই ছোট্ট টুনী জার্মানি একটা হাসপাতালে তার চাচী শারমিনের কোলে মারা যায়। যদিও আমার বাবা কাজী নজরুল ইসলামের একজন ডাইহার্ড ফ্যান হওয়ার কারণে হুমায়ূনের টুনী নির্ভর বাস্তবতায় তীব্র অসম্মতি জানাবেন সেটা ধর্তব্যই ছিল। সেই ঘটনাক্রমে তিনি তাঁর সমস্ত অর্থনৈতিক প্রতিকূলতাকে তুচ্ছ জ্ঞান করে আমাকে নিয়ে জুনের ১১ তারিখেই সিঙ্গাপুরের ন্যাশনাল ইউনিভার্সিটি হস্পিটালে চলে আসেন। স্পেয়ারিং দ্যা রেটরিকাল জিবরিশ অ্যাসাইড, গত দেড় বছরে আমি আমার ব্লাড ক্যান্সারের ফুল ব্লোন চিকিৎসা নেই। জুন মাসের ২০ তারিখ থেকে শুরু করা হয় হাইপার সি- ভ্যাড প্রটোকলের কেমোথেরাপি, যেটা চার সাইকেল সম্পন্ন করে শেষ হয় সেপ্টেম্বর নাগাদ। এরপর চিকিৎসার শেষ ধাপ হিসেবে গত বছরের অক্টোবরে করা হয় অ্যালোজেনিক বোনম্যারো ট্রান্সপ্লান্ট। গত বছরের নভেম্বর থেকে ২০১৯ সালের সেপ্টেম্বরের প্রথম সপ্তাহ পর্যন্ত সব কিছু বেশ স্মুথই চলছিল, যদিও প্রতি সপ্তাহে করা অবজারভেশনের খাতিরে আমি এর মধ্যে একবারও দেশে যেতে পারি নাই। আমার ইম্যুন সিস্টেম সম্পূর্ণ জিরো থাকার কারণে আমার ডাক্তার আমাকে কখনোই আসলে দেশে যাওয়াটা পারমিট করেন নাই। ৩. গুগোলে স্মার্ট বেগিং এর প্রথম শর্তই ছিল ডোন্ট ব্র‍্যাগ। অনিবার্য কারণবশত নিজের মিডিওক্রিটির ইফেক্ট স্বরুপ নিজেকে অবশ্য এখন পর্যন্ত এই ভিক্ষাবৃত্তি পোস্টে ব্র‍্যাগ করতেই দেখছি। আমার জীবনের ভয়াবহ তম দুঃসময়ে আপনারা এই ত্রুটি ক্ষমা সুন্দর দৃষ্টিতে দেখবেন বলে কেন যেন মনে হচ্ছে বলেই এই সুযোগটা বোধহয় অবচেতন ভাবে নিয়ে ফেললাম। এনিওয়ে, লেটস জাম্প টু দ্যা অ্যাবস্ট্রাক্ট'স কনক্লুশন। গত কিছুদিন আগে আমার ডাক্তার আমাকে জানাচ্ছেন যে, আমার গত দেড় বছরের চিকিৎসার ফলাফল স্বরুপ আমার আসলে সম্পূর্ণ সুস্থ হয়ে যাবার কথা থাকলেও সেটা আসলে হচ্ছে না। আমার গতকালকে করা পেটস্ক্যানের রিপোর্ট অনুযায়ী জানা যাচ্ছে, ব্লাড ক্যান্সার বাবাজী আমার কিডনী ও চেস্টের কিছু এরিয়া বেয়ে সূঁচ হয়ে ঢুকে বেশ একটা পিলার হয়ে অবস্থান করার এক মহান মতলব ফেঁদে বসেছেন। সুতরাং আমাকে আসলে সেইম ট্রিটমেন্ট কোর্সের ভিতর দিয়ে আরেকদফা যেতে হবে। আজকে সকালেই ডাক্তার আমাকে বললেন, আমার আবার কেমোথেরাপি ও বোনম্যারো ট্রান্সপ্লান্ট প্রক্রিয়ার ভিতর দিয়ে যাওয়াই সম্ভাব্য ট্রিটমেন্ট প্ল্যান। দুই - একদিনের ভিতরেই আমি ফ্ল্যাগ - আইডিএ নামক কেমোথেরাপি প্রটোকল নেওয়া শুরু করব। যেহেতু এটি একটি ফেরত আসা ব্লাড ক্যান্সার ফেনোমেনন বা রিল্যাপ্সড কেস তাই যৌক্তিক ভাবে আমার এবার কম্পলিকেশন অথবা ডোনার ম্যাচিং একটি নেক্সট টু ইম্পসিবল ধরণের প্রক্রিয়া হবে। পুরনো ডোনার ব্যবহার করাও এখন স্কোপের বাইরে বিকজ অফ টেকনিকাল রিজন্স। ৪. এই ঘটনা মোটামুটি দিকে দিকে রাজ্য করা আমার বর্তমান বাস্তবতায় আসলে খুবই জরুরি কেননা, গত দেড় বছরের শুধুমাত্র চিকিৎসা খরচ বাবদ আমার পরিবারের প্রায় ৩ লক্ষাধিক সিঙ্গাপোরিয়ান ডলার ফস করে বের হয়ে গেছে, বাংলা টাকায় যেটা দুই কোটি প্লাস ধরণের একটা অসম্ভব অ্যামাউন্ট। থাকা - খাওয়া - বাসা ভাড়া এগুলোর হিসাব তো বাদই দিলাম। লেখার এই পর্যায়ে আমি আমার লিস্টে যারা ফেসবুক ইনফ্লুয়েন্সার আছেন, তাঁদের করজোড়ে অনুরোধ করব, যেন তারা আমার এই লেখাটি তাঁদের বিরাট ফলোয়ার দের মাঝে একটু সারকুলেট করেন অথবা বন্ধুরা কপি করে হোক অথবা শেয়ার করে হোক নিজস্ব পরিমণ্ডলে ক্যাম্পেন করেন। যদিও জানি এই ধরণের অর্থ চাই সংক্রান্ত পোস্টে নানা ধরণের জালিয়াতির অভিযোগ মোটেও নতুন নয় ও খুবই স্বাভাবিক। কিন্তু আমার এই কেসটি মোটেই ফ্রড কেস নয় সেটা হলফ করে বলতে পারি। মৃত্যু মুখে দাঁড়িয়ে মিথ্যা কথা বলার কোন সুযোগ আসলে আমার নেই। আমার অসুস্থতা প্রমাণ করা আমার জন্য জটিল কিছু নয়। কাটিং ব্যাক টু দ্যা মোমেন্ট, আমার বোকা বাবা - মা ও পিতা - মাতা তুল্য পরিবারের মুরুব্বিরা অবশ্য এই অবশ্যম্ভাবী অর্থনৈতিক প্রতিকূলতার সামনে নতি স্বীকার করতে অস্বীকৃতি জানাচ্ছেন এবং তারা এই যুদ্ধ আরেকবার চালিয়ে যাবেন বলে ভাবছেন। আমি যদিও যখন তাদেরকে মানি সোর্স জিজ্ঞেস করছি অথবা কীভাবে এটা সম্ভব হবে জানতে চাচ্ছি তখন তারা আমাকে ধমক ধামক দিয়ে আগের বারের মতই থামিয়ে দিচ্ছেন। যদিও তাদের ধমকের জোর এবার খুব একটা নিঞ্জা ধরণের হচ্ছে না কারণ আমি তাঁদের অর্থনৈতিক বাস্তবতা সম্পর্কে বেশ একটা পরিস্কার আইডিয়া করতে পারছি। ৫. স্মার্ট বেগিং এর একটি কথা আমি মোটেই বিশ্বাস করি না যে নো ওয়ান রিয়েলি কেয়ারস৷ পিপল ডু কেয়ার। এর প্রমাণ আপনারা আগের বার আমার পরিবারকে বেশ স্ট্রংলি দিয়েছেন। আরেকবার এই ধরণের মেডিকেল ক্যাম্পেইন রিভাইভ করা অবশ্যই জটিল একটা ব্যাপার, যেটা চাইলেই আপনারা খুব সহজেই সফল করতে পারবেন। যদিও এই ডিলেমা আপনাদের মনে আসা খুবই স্বাভাবিক যে, একই মানুষ কেন দুবার আপনাদের দানের অথবা মহানুভবতার সুযোগ পাবে? এটা অত্যন্ত যৌক্তিক একটা জিজ্ঞাসা, যৌক্তিক একটা প্রশ্ন। এর খুব সুন্দর যৌক্তিক উত্তর দেওয়ার মত বুদ্ধি আসলেই আমার নেই। এর উত্তরে আমি সরাসরী কোন উত্তর দিতে না পারলেও একটা গল্প হয়ত শেয়ার করতেই পারি। আপনারা হয়তো অনেকেই জানেন অথবা অনেকেই জানেন না, আমি ও আমার বন্ধু তমা আলম দীর্ঘ নয় বছর ঘটঘট শেষে ২০১৭ সালের জুলাই মাসে বিবাহবন্ধনে আবদ্ধ হই যার মাত্র নয় মাসের মাথায় আমার এই ক্যান্সার ধরা পড়ে৷ প্রথমবার ধরা পড়ার পরে সে প্রচণ্ড ধরণের সাহস দেখিয়ে আমার পাশে দিন রাত আক্ষরিক অর্থেই দাঁড়িয়ে থেকেছে, কিন্তু এবার ক্যান্সারের খবর শোনার পর সে 'সেভেন সেভেনে' দুটি গুটি লাগিয়ে নয়-নয় আঠারো হাজার টাকা পাওয়া সেই লোকটির মত প্রায় 'দের মাস পাগল আছেলাম' পর্যায়ে পৌঁছে যাচ্ছে। তার চিন্তা ভাবনায় আমি কোন প্রকার স্বাভাবিকতা খুঁজে পাচ্ছি না। আমি শুধু এইটুকু জানি, আপনারা একটা পজিটিভ সিদ্ধান্ত এর বশবর্তী হয়ে যদি মেহেরবানি করে আমার ও আমার পরিবারের পাশে একটু দাঁড়ান, তাহলে আমি হয়তো আরেকবার আমাদের স্বপ্ন গুলো নিয়ে আমার স্ত্রীর সাথে গল্প করার সুযোগ পাব। আমার অসহায় মা - বোন ও অভিমানী বাবা হয়ত 'আবার তাঁদের একমাত্র ছেলে ও ভাই কে শীঘ্রই বুকে জড়িয়ে ধরতে পারবেন' সেই সাহস টুকুন ফেরত পাবেন। এর চেয়েও বড় কথা আমি আসলে অত্যন্ত অভিমানী ধরণের বোকাসোকা একটা মানুষ। আমি খুব চাচ্ছি যেন আপনারা আমার পাশে দাঁড়ান। একজন মৃত্যুপথযাত্রী রোগীর এইটুকু আশা আপনারা পূরণ করবেন। এইটা কি খুব বেশি চাওয়া? আমার পরিচিতজন দের কাছে এইটুকুন চাওয়ার অধিকার কি আমার নেই? আমি জানি, এই টুকু স্বার্থপরের মত চাওয়ার অধিকার আমার অবশ্যই আছে। থাকতেই হবে। আপনাদের কে আমি ভালবেসেছি, এখন আপনারা বাসবেন, এটাই কি সুন্দর ও শোভন নয়? আল্লাহ চাইলে সমস্তই হতে পারে। আল্লাহর উপর সম্পূর্ণ ভরসা রাখছি। যেটা হবে সেটা আল্লাহ ভাল মনে করবেন বলেই হবে। আমার জন্য আপনারা দুয়া করবেন। আপনাদের বাসার মুরুব্বী দের বলবেন দুয়া করতে। অনেক মানুষের সাথে অন্যায় করেছি। তাঁরা দয়া করে দাবী রাখবেন না। আপনাদের সবার জন্য ভালবাসা।
#সিংগাপুর_ডায়েরি অক্টোবর মাস টা আমার জীবনে খুব স্মরণীয় হয়ে থাকবে। কেন আপনাদেরকে একটু ভেঙ্গে বলি। এই অক্টোবর মাসের 18 তারিখে গত বছর আমার বোনম্যারো ট্রান্সপ্লান্ট সম্পন্ন হয়। আমি প্রায়ই রসিকতা করে আমার স্ত্রীকে বলতাম এখন থেকে আমি আমার জন্মদিন 18 ই অক্টোবর পালন করব। ঐদিন আমার নতুন একটা জন্ম হয়েছিল বলে যেহেতু ধরে নেয়া যেতে পারে, সুতরাং রসিকতা স্বরুপ একটা জন্মদিনও নিশ্চয়ই পালন করা যেতে পারে। কিছুদিন আগে আমার ডাক্তার আমাকে বললেন তোমার প্রথম জন্মদিনে অর্থাৎ 18 ই অক্টোবর এর পরে তোমাকে কিছু ভ্যাকসিন দেয়া হবে এরপরে দুই সপ্তাহ মতো মনিটর করার পরে তোমাকে দেশে যেতে দিব, দুই মাস অন্তর অন্তর এসে চেকআপ করায়ে যাবা। গত দেড় বছরে পাওয়া এটা বোধহয় সবচেয়ে আনন্দের খবর ছিল আমাদের জন্য। ডাক্তারের সামনে আনন্দে লাফাতে না পারলেও বাসায় এসে আমি আমার স্ত্রী খুব লাফিয়ে ছিলাম বলে এখন খুব মনে পড়ছে। আমার জীবনে অবশ্য কোন কিছুই খুব সুইফট ভাবে হয় না। সবকিছুতে একটা পেজগি থাকেই। এক বছরের মাথায় ট্রান্সপ্লান্ট শেষ করে সুস্থ স্বাভাবিক জীবন নিয়ে ঢাকা শহরে আবার শূণ্য থেকে সব শুরু করার মত সৌভাগ্য আমার এত সকাল সকাল হবে সেটা ভাবা আমার জন্য বোকামিই বলা যায়। এবারের পেজগিটা অনেকটা এরকম। আজকে থেকে ঠিক ৭ দিন আগে আমার রেগুলার টেস্টের রেজাল্ট হিসেবে কিডনি রিপোর্ট আসলো। সেই রিপোর্ট আমাকে জানাচ্ছে যে আমার ক্রিটিনিন স্বাভাবিকের তুলনায় পরিমাণে কিছুটা হাই। আমার স্পেশালিস্ট ডাক্তার ভদ্রমহিলা অভিজ্ঞতার বলে আমাকে কিডনীর রিপোর্ট দেখে বলে বসলেন তুমি ভর্তি হয়ে যাও 'সাইয়েদ'। ভর্তি হওয়ার কথা শুনে আমার এবং আমার স্ত্রী দুজনের মুখই চিমসে হয়ে গেল। যেখানে আমরা এক্সিট প্ল্যানে ছিলাম সেখানে নতুন করে হাসপাতালে ভর্তি হওয়ার ব্যাপারটা আমাদের কাছে একটা পরাজয়ের মত। কিন্তু এখানে আমাদের তেমন কিছু করার নেই। ডাক্তার যেহেতু বলেছেন, ভর্তি তো হতেই হবে। উনারা গত সাত দিনে নানা রকম টেস্ট শুরু করলেন। এর মাঝখানে একটা ছোটখাট অপারেশনের মাধ্যমে আমার লেফট কিডনিতে একটা পাইপ বসায়ে দেওয়া হল। সিটিস্ক্যান করে উনারা জানতে পেরেছিলেন আমার বাম কিডনিতে এক ধরণের অবস্ট্রাকশন দেখা যাচ্ছে। সেটার একটা সাময়িক সমাধান হিসেবে এই অপারেশন টি করা হয়। এই অপারেশনে উল্লেখযোগ্য পর্যায়ে ব্যক্তিগত অভিজ্ঞতা ছিল জেনারেল অ্যানেস্থিশিয়া। কি জানি কি দিল, ধুম করে অজ্ঞান হয়ে গেলাম। এই অভিজ্ঞতা অতুলনীয়। কি কারনে আমার কিডনির এই অবস্থা সমস্ত ঘট ঘট শেষে আজকে সকালবেলা আমার ডাক্তার আমাকে জানাতে আসলেন। ভদ্রমহিলা বলছেন, 'ডিয়ার সাইয়েদ, তোমার কিডনিতে ব্লাড ক্যান্সারের জীবাণু আবার পাওয়া গিয়েছে'। অর্থাৎ গত এক বছরে তুমি যেই চিকিৎসা নিয়েছো সব ফক্কা। তোমার ব্লাড ক্যান্সার টা আবার ব্যাক করেছে। তোমার রিপোর্টটা যথেষ্টই খারাপ। তোমাকে আবার গোড়া থেকে শুরু করতে হবে। মানে আগের মতোই কেমোথেরাপী, বোনম্যারো ট্রান্সপ্লান্ট ইত্যাদি ইত্যাদি। তবে এই বেলায় বোনম্যারো ট্রান্সপ্লান্ট এর একটি সমস্যা হচ্ছে আগেরবার তোমার যেমন ডোনার ছিল ছোট বোন এই বার সেটি হওয়া আর সম্ভব হচ্ছে না। কেননা এক বছরের মাথায় তার দেওয়া স্টেমসেল তোমার বডি রিজেক্ট করেছে। সুতরাং তোমাকে নতুন কোন ডোনার খুঁজে বের করতে হবে যেটা খুবই সময় সাপেক্ষ এবং খরচ এর ব্যাপার। যতদিন না তুমি ডোনার পাচ্ছো ততদিন তোমাকে কেমোথেরাপি নিয়ে কাজ চালাতে হবে। আমার অনুভূতি মনে হয় সব ভোতা হয়ে গেছে। কীভাবে কীভাবে যেন আমার কাছে ডাক্তারের সমস্ত কথাই অত্যন্ত স্বাভাবিক মনে হল। আমি খেয়াল করে দেখলাম আমি মোটামুটি বেশ হাসিমুখেই ভদ্রমহিলার কথা গুলো শুনলাম। এই শকটা আসলে মনে হয় আমার ব্রেইন এখনো ঠিকমত ক্যাচ করতে পারছেনা। আমার স্ত্রীর খুব সম্ভবত জন্মই হয়েছে কষ্ট পাওয়ার জন্য৷। ভদ্রমহিলা খবরটা শোনার পর থেকেই নীরবে কান্নাকাটি করে যাচ্ছেন। বাসায় বাবা - মা - বোন কে জানানোর পরে তারা নিজেদেরকে কোন একটা অদ্ভুত কারণে পরাজিত মানুষ ভাবছেন। হাউমাউ করে কাঁদতে থাকা আমার বোন আমাকে বললেন, ' কিছুই করতে পারলাম না ভায়া তোমার জন্য। কোন কাজেই আসতে পারলাম না।' আহারে। এই হাহাকার চোখে দেখার মত না। আমার বাবা - মা আমার সাথে যখন ফোনে কথা বলছেন নিজেদেরকে বেশ স্বাভাবিক রাখার চেষ্টা করছেন। আমি তাঁদেরকে সহজ হওয়ার সুযোগ করে দেওয়ার জন্য বাথরুমে যাওয়ার কথা বলে ফোনটা আমার স্ত্রীর হাতে দিয়ে পালিয়ে আসলাম। বাথরুমের ভিতর থেকে শুনতে পারছি, আকাশ ভেঙে আমার মা - বাবা ফোনের ঐপার থেকে গোঙাচ্ছেন। বয়স্ক মানুষরা যখন প্রচন্ড কষ্ট থেকে কাঁদেন তখন সেটাকে আর কান্না বলে মনে হয় না। এক ধরণের অবুঝ গোঙানির মত কেবল শোনা যায়। আল্লাহর কাছে অশেষ শুকরিয়া এক জীবনে আল্লাহ আমাকে আবেগের প্রায় সমস্ত বহিঃপ্রকাশই দেখার সুযোগ করে দিলেন। পৃথিবীর কাছে আমার আর তেমন কিছু চাওয়ার বাকী রইল না। আপনাদের সবার জন্য ভালবাসা।
গবেষণায় পাওয়া গেছে, দুইজন নারী তাঁদের আড্ডায় অনুপস্থিত তৃতীয় কোন নারী সম্পর্কে পেট ভরে 'যা মনে চায় তা' বলার পর সিদ্ধান্ত নেন যে, আরেকজন কে নিয়ে এত কথা বলার সময় তাঁদের নাই এবং এত ঠেকাও তাঁদের পড়ে নাই।
যেটা গবেষণা করে বুঝলাম, বাংলাদেশে নাস্তিকদের কেবলা হচ্ছেন, আরজ আলী, আহমেদ শরীফ ও হুমায়ূন আজাদ। আর নারীবাদের কেবলা হচ্ছেন তসলিমা নাসরীন, খুশী কবীর আর কি প্রিয়ংবদা না ফদা নাকি প্রিয়ভাষিণী নাকি কে জানে কি। আহমেদ শরীফ আমার পড়া হয় নাই সত্য কিন্তু আরজ মাতবার, হুমায়ূন আজাদ আর তসলিমার লেখার সাথে তো আমার ভাল পরিচয় আছে। এদের খুব কম লেখাই থাকবে যেটা আমার পড়া নাই। এদের লেখা পড়ে মানুষ বিভ্রান্ত হয়ে যে নাস্তিকও হতে পারে এটা তো আমার ধারণার বাইরে ছিল। আমি আগে ভাবতাম যারা নাস্তিক জাতীয় লোকজন আছেন, তাঁদের কেবলা অনেক হাই লেভেলে আছে। ইংরাজি অং বং নাম বিশিষ্ট মুক্তচিন্তকদের নাম বলে এরা আমার মত গাধা মুমিনদের চিত করে দিতে পারবে। কোথায় কি। হুমায়ূন আজাদ অথবা আরজ মাতবারের নাম নেওয়ার পরে এরা শুয়ে পড়ে কানে হাত ও নাকে খত দেয়। উনি/উনারা যা বলে গেছেন অং বং সেটাই মোটামুটি মারকেট ধরে রাখার বেলায় কাজে দিচ্ছে। আমিতো আগেও বলেছি চিল্লায়া মার্কেট ফাওয়া যায়। এই কথা সত্য যে আযাদের হাতের লেখায় অসম্ভব জোর ছিল। তার লেখার তারিফ করার জন্য আমি তার একটি বইয়ের রেফারেন্স দিতে পারি যার নাম 'কবি ও দণ্ডিত অপুরূষ'। এই বইটা বাংলা ভাষায় লেখা ওয়ান অফ দ্যা বেস্ট বইও যদি কেউ বলে তা অত্যুক্তি হলেও মার্জনীয় পর্যায়ের অত্যুক্তি। তবে এখানে পাবলিকের একটু বোঝা লাগবে যে, শুধু মাত্র লেখার অসম্ভব ক্ষমতা থাকলেই তার প্রচার করা সমস্ত কথা ও কাজ পরম অনুসরণীয় হয়ে যায় না। রবি ঠাকুর 'নয়ন সমুখে তুমি নাই, নয়নের মাঝখানে নিয়েছ যে ঠাই' লিখেছেন মানে তো আর এই না যে উনার সমস্ত রাজনৈতিক স্ট্যান্ডপয়েন্ট সর্বক্ষেত্রে মহান ও সঠিক ছিল। বরং ইতিহাসের কাঠগড়ায় দাড়া করালে তাকে একজন অত্যন্ত নীচু মনের মানুষই মনে হবে। এটা শুধু লেখালেখির বেলায় না। আপনার নিজের বেলাতেই চিন্তা করুন। ধরে নিলাম, আপনি আপনার ব্যক্তিগত জীবনে একজন অসাধারণ সফল পেশাজীবি। দুর্দান্ত প্রোগ্রামার অথবা দুর্দান্ত লইয়ার। তারমানে কি এই যে আপনি একজন অসাধারণ শিল্পবোদ্ধা হবেন অথবা অসাধারণ কূটনৈতিক হবেন? সেটাতো নাও হতে পারে। তাই না? সমাজের একটা মেজর সমস্যা হল কারও কোন একটা বিষয়ে এক্সপার্টিজ আছে একবার প্রমাণ হয়ে গেলে সে সমস্ত বিষয়েই মুন্সীয়ানা দেখানোর একটা দায়িত্ব অনুভব করেন। একটা মজার ব্যাপার দেখবেন, পরিবারতান্ত্রিকতার দোষ আমরা শুধু আপা / আম্মো ও ম্যাডাম কে দিলেও নাস্তিক পাড়ায়ও এর চর্চা খারাপ না। এখন যেমন নাস্তিকদের গদীনশীন পীর হলেন হুমায়ূন আযাদ এর সাহেবজাদা অনন্য আযাদ যার একমাত্র যোগ্যতা মনে হয় বাপের মত একটা শুয়োরের বাচ্চা জাতীয় হাসি দেওয়া আর কায়দা করে বাংলাদেশের বানান 'বাঙলাদেশ' লেখা। এই অনন্য আযাদ গোত্রীয় মহান চিন্তকরা একই প্রশ্ন বছরের পর বছর ভেড়ার পালের মত করে যাচ্ছেন। না করে তো উপায় নাই, নতুন প্রশ্ন বানানোর মত মেধা এদের নাই, হাদীসের যেমন সিলসিলা থাকে সেরকম এদেরও প্রশ্নের চেইন অফ ন্যারেশন আছে। বলে রাখা ভাল এই সমস্ত মহান বুদ্ধিবৃত্তিক প্রশ্নের উত্তর বহুবার বহু ভাবে হাবা মুমিন ও কাঠমোল্লারা দিয়ে গেলেও এসব হালের নোয়াম চমস্কিরা সবসময়ই সেই সব উত্তরে বধির থেকে গেছেন। ভাবখানা এমন যেন তারা সব 'জমজ' নাটকের সেই বাবারুপী কদু আযাদ যার কাছে পুত্ররা টাকা চাইলেই হেয়ারিং এইড নাড়াতে নাড়াতে বলেন, 'কি কও কিছু হুনি ন্যা, যন্ত্রে ডিস্ট্যাব, অ্যাকছের ডিস্ট্যাব'। আমি জানি ও বুঝি পেটের দায়ে মানুষ অনেক কিছুই করে। বেশ্যার দালালী থেকে শুরু করে মানুষ আওয়ামী লীগ পর্যন্ত করে পেটের দায়ে। তাতে কিছু তো বলার থাকতে পারে না। নিজের পরিবারের ভরণ - পোষণ ও সার্টেন লাইফস্টাইল মেনটেনের জন্য যদি কেউ নাস্তিকতার চর্চা করেন তাহলে কি আর করার। 'আপনার এই কথা বলার পূর্ণ অধিকার আছে', বলাটাই আপনাদের অ্যাচিভ করা একমাত্র ইন্টেলেকচুয়াল মাইলস্টোন। 'আমার তো কোন অধিকার নাই তাকে বাঁধা দেওয়ার' বাদেও জীবনে অনেক গুরুত্বপূর্ণ ফিলসফি নিয়ে চর্চার সুযোগ আছে সেটা বুঝতে শেখেন। সবকথার শেষে আসলে মেইন রিকইয়ারমেন্ট আপনাকে বুঝতে হবে। নাস্তিকতা বলেন আর অজ্ঞেয়বাদ বলেন, সেটা আপনি ব্যক্তিগত পর্যায় কিংবা সামাজিক পর্যায় যেটাতেই চর্চা করতে যাননা কেন তার জন্য কিছুটা 'বেরেন' দরকার। সবাই তো টু পাস অথবা থ্রী ফেল না ভাই। আপনাকে তো ব্যাপারটা ধরতে পারতে হবে, তাই না?? আল্লাহ তা' লা আছে নাকি নাই এই জাতীয় মহান চেতনায় যারা রাতে ঘুমাতে পারেন না ও ছটফটান তারা আগে ঘুমের মাঝে নিজের লুঙ্গি জায়গা মত আছে কিনা দেখে নিলে ভাল হয়। - মুমিন হিশেবে আমার অপরাধসমূহ (আযাদ গাণ্ডুর অপন্যাসের টাইটেল অবলম্বনে, 'হিশেবে' বানানটি লক্ষণীয়, এই তালব্য উচ্চারিত 'শ' এ প্রগতি চুপটি করে ঘুমু করেছেন) 
গবেষণায় পাওয়া গেছে, মেসেঞ্জার অথবা হোয়াটসঅ্যাপ এ ভয়েস মেসেজ পাঠানোর পর সেটা নিজে বাজিয়ে না শুনলে কখনোই ডেলিভার হয় না।
#আমি_এবং_আমরা মহাপুরুষ আর সাধারণ পুরুষের মাঝে লোভ নামের একটা দেওয়াল দাঁড়িয়ে থাকে মাত্র। পৃথিবীর সবচেয়ে জটিল এবং কঠিন দুটি কাজ হচ্ছে নির্লোভ হওয়া ও কাউকে সত্যিকারভাবে ক্ষমা করে দেওয়া। 
লোকে বলে, বলেরে, গরবারি বালা না আমার। কি গর বানাইমু আমি? কি গর বানাইমু আমি শুণ্যেরও মাঝার? বালা করি গর বানাইয়া, কয়দিন থাকমু আর? আয়না দিয়া চাইয়া দেকি ফাকনা চুল আমার।। - হাসন রাজা বিঃদ্রঃ ইশ!!! লোকটার সাথে দুই ঘণ্টা সময় যদি কাটানো যেত!! 
#আমি_এবং_আমরা রাজনীতি করার প্রথম ধাপই হচ্ছে যে কোন মূল্যে নিজেকে অরাজনৈতিক হিসেবে প্রতিষ্ঠা করে পুরোদমে রাজনৈতিক কর্মকাণ্ড চালিয়ে যাওয়া। 
অপমানিত হতে হতে মোটা মানুষের লজ্জা কমে যায়। বুঝতে পারছি না, আমি লাজুক না মোটা!
#ভেজা_কাক_হয়ে_থাক কেলাস নার্সারী থেকে টু পর্যন্ত প্রতিযোগিতা শুধু ভাইবোন / বন্ধু - বান্ধবের মাঝে কে আগে ভাত খেয়ে শেষ করতে পারে তার মধ্যেই সীমাবদ্ধ। ভাতের শেষ নলাটা খেয়ে শুধু 'আমার খাওয়া শেষ, নতুন বাংলাদেশ' বলতে পারলেই কার্যসিদ্ধি হয়েছে ধরে নেওয়ার বেলা। ক্লাস টু থেকে ফাইভ পর্যন্ত স্যাভেজ লেভেলের একটু আপগ্রেডেশন, 'যে বলে সে তে' অব্দি। টুকিটাকি স্কুলের ডায়রী যাতে দজ্জাল মার হাতে না পড়ে সেদিকেও বিশেষ নজর রাখার বয়স ঐ ঐটুকুনই। প্রতিযোগিতা সিটি বা টার্মসের মার্ক্সে গিয়ে পৌঁছে হাঁপিয়ে উঠতে চায়। কেলাস সিক্স থেকে এইট পর্যন্ত 'হোয়াট ইজ দিস' এর উত্তর যে 'দিস ইজ কাচামরিচ, না খাইতে পারলে আমারে দিস' সেটা জানা শেষ। ভিডিও গেইমসের দোকানে নিয়মিত যাতায়াতের বদৌলতে স্যাভেজ লেভেলে কিছু চ বর্গীয় শব্দের ঘুরেফিরে ব্যবহার। প্রতিযোগিতা চ বর্গীয় শব্দাবলীর বুৎপত্তি কেন্দ্রিক হয়ে ওঠে। কেলাস নাইন - টেন এ এসে কো এড কোচিং এর সহায়তায় ফিস - ফাস - ফিস এর খেলা শুরু হতে দেরী হয় না। কোন এক শাহরুখ খান বর্গীয় রোমান্টিক চলচ্চিত্র ও বড় ভাই / বোনদের ছাদে উঠে ফিল্ডিং প্র‍্যাকটিসই এই জাতীয় চোখের ব্যায়ামের অনুঘটক। ম্যাট্রিক পাস অব্দি প্রতিযোগিতার পর্যায় হচ্ছে নির্ভেজাল আবেগ। কলেজ লেভেলে উঠে সেই প্রণয়ের অকাল মৃত্যু ও বখে যাওয়ার অভিনয় শুরু। তখনকার প্রতিযোগিতা শুধু 'আমারে চিনস' প্রশ্ন করার একটু গ্রহণযোগ্যতা আদায় করা। একে মারা, তাকে ধরা, চোখ - মুখ বাঁকিয়ে তেড়া হাতে কোন সস্তা ব্র‍্যান্ডের সিগারেট ধরার পদ্ধতি রপ্ত করতে করতেই এই বেলার পরিসমাপ্তি। বিশ্ববিদ্যালয় জীবনে অ্যাডমিশন টেস্টের কিম্ভুতকিমাকার গোলকধাঁধার উপর আসলে প্রতিযোগিতার পরিধি নির্ভরশীল। ঢাকার বাইরে বাসা থেকে পড়তে দিতে না দেওয়া বালকরা ঢাকার ভিতরে মোটামুটি পছন্দসই একটা বিশ্ববিদ্যালয়ে দাঁতে দাঁত চেঁপে বসে থেকে অনাগত সাফল্যকেই তার লাউডস্পিকার হিসেবে ব্যবহার করতে উদগ্রীব। বাকীরা, 'মাম্মা, আমগো কেম্পাস যে কি বরোওও' অথবা, ঐদিন মিছিলে আহে নাই দেইখা জুনিয়রডিরে যে কি থাপরান থাপরাইসি' র মধ্যে সীমাবদ্ধ। ফলাফল, বেলাশেষে শেষ হাসি হাসার তাড়নায় চুপচাপ বসে থাকা ঢাকার ভিতরের সেই ছেলেটাকে বিদায় দিতে 'আমগো কেম্পাস' এর এই মুমূর্ষু সিজিপিএ ধারী ছেলেটার এয়ারপোর্টে আগমন ও একে অপরকে জড়িয়ে ধরে অশ্রুসজল হওয়ার পালা। সেই প্রতিযোগিতা তখন আন্তরিকতার। প্রিয় বন্ধুদের বিয়ের আসরে পাওয়া না গেলেও স্কাইপ কলে একবার, 'মামা, তর বিয়াতে থাকার সখ আসিলরে' বলে চোখ ঝলসানো ফটোসেশান এর শেষে পিতা - মাতার মুখ উজ্জ্বলের প্রকৃত প্রতিযোগিতার শুরু। সব সময় স্ত্রী - পিতা - মাতা - ভাই - বোন - শ্বশুর - শাশুড়ি নির্ভর এক আশ্চর্য জীবন যার মাঝে মাস শেষে অপর্যাপ্ত বেতন নিয়ে বাসে করে ফিরে আসার আনন্দময় যাত্রাখানিকই সম্বল। হয়তোবা কখনো বেহিসেবী হয়ে কদাচিৎ পরিচয়ে 'কি যে দিন আছিল দোস্তরা' দের সাথে বসে পানশালার আফসোস এই বিচিত্র সার্কাসে দড়ি থেকে পড়ে যাওয়ার অনুভূতি পায়। বাসায় ফেরার পথে পাঁচ বছর পর ম্যাচিউর হওয়া সঞ্চয়পত্র - ডিপিএস গুলোর জটিলতা কেলাস এইটের সুদকষা অধ্যায়ের জটিল চক্রবৃদ্ধি সূত্রের অনুভূতি দেয়। পানশালা কি সুদ কষা জানিনা, ছেলেটার বড় পেচ্ছাপ পায়। এখনকার প্রতিযোগিতা শুধুই গণিতের। যেখানে সে নিজে একটা বিরাট শূণ্য হয়ে শুধু বেঁচে আছে। 
#আমি_এবং_আমরা শেষ হাসি হাসার প্রত্যাশায় পর্যাপ্ত সময় পর্যন্ত নীরব থাকা ব্যক্তিকে সবসময় বুদ্ধিমান মনে করবেন না। হতে পারে লোকটি জন্ম থেকেই বোবা।
#ভরপেটের_ভাবনা নিচ তলার মানুষদের কাছে মার্কেট পেতে চাইলে নিজেকে উপর তলার মানুষ হতে হবে। তবে আপনি যে উপর তলা পার্টি সেটা কখনোই নিচ তলা পার্টিদেরকে বুঝতে দেওয়া যাবে না। 
#ভেজা_কাক_হয়ে_থাক জীবন নিয়ে উচ্ছ্বাসহীন দুর্ধর্ষ মানুষ গুলোর হাতেই কেন যেন পৃথিবীর সমস্ত রুপ ধরা দেয়। বুভুক্ষ হৃদয়গুলো ছেঁড়া কাঁথায় তার স্বপ্ন দেখতে পারে মাত্র।। দেখতে গিয়ে সে ভীষণ কেঁপে কেঁপে ওঠে।। স্বপ্নকে ছুঁলেই যে ক্ষিধের মৃত্যু ঘটে যাবে।
#আমি_এবং_আমরা গবেষণায় পাওয়া গেছে, লিফটে কল দেওয়া থাকলেও, লিফটের সামনে দাঁড়ানো মাত্র আরেকবার কল না দিলে সেটা নাও থামতে পারে।

