রক সঙ্গীতের লেজেন্ড তারকা, কবি, তারুণ্যর প্রতীক - তাঁর মৃত্যুর ৫০ বছর পরেও জিম মরিসন ও তার ব্যান্ড 'গ্রুপ দ্য ডোর্স' এর কল্পকাহিনীটির এখনো তার মোহ হারিয়ে যায় নি। তবে এর পিছনে যে ব্যক্তিটি ছিলেন তাকে কি বাঙ্গালিরা চেনে? জিম মরিসনের মর্মান্তিকভাবে মৃত্যু প্রথম দিকে সঙ্গীতভক্তদেরকে ব্যথিত করলেও, 'দ্যা ডোর্স' সঙ্গীত গ্রুপের জন্যে কিংবদন্তি হয়ে উঠেছে এই শিল্পী। 'দ্য ডোর্স' এর গানের শব্দচয়ন প্রায়শই অনুলিপি করা হয়নি, কখনও একটার সাথে অন্যটার সাথে মিলে না। তার গান এবং অ্যালবামগুলি: সঙ্গীত ইতিহাসের একটি বৃহত্তর, দুঃসাহসিক অধ্যায়ের জন্য আজও শ্রোতাদর্শক মনে রেখেছে। মাত্র ছয়টি অ্যালবাম (কণ্ঠশিল্পী হিসাবে জিম মরিসন সহ) দিয়ে তারা একটি উত্তরাধিকার রেখেছিলেন যা এখনও প্রশংসিত হতে পারে। রক সংগীতের ইতিহাসে এই কিংবদন্তী তারকা জিম মরিসন৷ ষাটের দশকে ‘দ্য ডোরস' সংগীত গোষ্ঠী নিয়ে রক জগতে এক নতুন অধ্যায়ের সূচনা করেছিলেন তিনি৷ আজকের দিনে ৩রা জুলাই ছিল এই অসাধারণ সংগীত শিল্পীর ৫০ তম মৃত্যু বার্ষিকী৷ ১৯৭১ সাল আমরা যখন মুক্তিযুদ্ধে গেরিলা ফাইটে ব্যস্ত, যুদ্ধের খবরাখবর বিবিসি রেডিওতে শুনতাম, তখনই ৩রা জুলাই খবর হলো জিম মরিসন প্যারিসে মাত্র ২৭ বয়সে মৃত্যুবরণ করেছে। রক সংগীতের মহাকাব্যে এক বিপ্লবী নায়ক ছিলেন জিম মরিসন৷ কবি, গীতিকার, সুরকার ও গায়ক৷ মাত্র পাঁচ বছরের সংগীত জীবনে, এক ভিন্ন আঙ্গিক এবং তাঁর অসাধারণ গীতিকবিতা শুধু রক সংগীতই নয় অন্যান্য সংগীত অঙ্গনেও আদর্শ হয়ে আছে৷ পশ্চিমের তরুণ সমাজের আশা ও নিরাশার প্রতিফলন ঘটেছিল তাঁর সংগীতে গভীরভাবে৷ জীবনের অল্প সময়ে এক নতুন ধারার সুদক্ষ ও সৃজনশীল সংগীত সৃষ্টি করতে পেরেছিলেন জিম৷ সংগীত জগতে তিনি রেখে গেছেন কল্পনা ও দুরদৃষ্টি সমৃদ্ধ এক বিরাট সম্ভার৷ জেমস ডগলাস মরিসন'এর জন্ম ১৯৪৩ সালের ৮ই ডিসেম্বর, ফ্লোরিডায়৷ ছোটবেলা থেকেই পড়ার প্রতি তাঁর ছিল গভীর আগ্রহ৷ ১২ বছর বয়স থেকেই শুরু হয় তাঁর কাব্য রচনা৷ তিনি ছিলেন একজন মেধাবি ছাত্র৷ অসংখ্য খ্যাতিমান কবি সাহিত্যিক, লেখক ও বিশেষ করে জার্মান দার্শনিক ফ্রিডরিশ নিৎশে'র প্রভাব পড়ে তাঁর জীবনে৷ ১৯৬৪ সালে লস এঞ্জেলসের ইউনিভার্সিটি অফ ক্যালিফোর্নিয়া থেকে ‘থিয়েটার আর্টস' বিভাগের ‘সিনেমাটোগ্রাফি' থেকে সাফল্যের সাথে স্নাতক ডিগ্রি লাভ করেন৷ এ সময় চলচ্চিত্র নির্মাণের পাশাপাশি তাঁর পরিচয় হয় অর্গান বাদক রে মেনজারেক'এর সাথে৷ মেনজারেক জিম'এর অসাধারণ গীতিকবিতা ও তাঁর উদাত্ত কণ্ঠস্বরে মুগ্ধ হন৷ ৬৫ সালে তাঁরা প্রতিষ্ঠা করেন সংগীত গোষ্ঠী ‘দ্য ডোরস'৷ জিম মরিসন রচিত সমাজ সম্পৃক্ত সংগীত আজও আকর্ষণ করে বিশ্বের তরুণ সমাজকে৷ ছ'টি হিট অ্যালবাম সহ প্রায় দু'শরও বেশি কনসার্ট পরিবেশন করেছেন তিনি৷ পাশাপাশি তিনটি কাব্যগ্রন্থ প্রকাশিত হয়েছে তাঁর৷ বহুমুখি প্রতিভার অধিকারি জিম'এর কবিতাই ছিল গান – আবার গানই যেন কবিতা৷ কিন্তু সংগীত ও কবিতার পাশাপাশি অতিরিক্ত মাদকাসক্তির কারণে মাত্র ২৭ বছর বয়সে প্যারিসে মৃত্যুর কোলে ঢলে পড়েন রক সংগীতের প্রতীক পুরুষ জিম মরিসন৷ প্যারিসের রাস্তায় কিংবা ফ্লোরিডার আকাশে যখন রকগানের সুর ভেসে ওঠে, তখন সে সকল সুরে যে কয়েকটি নাম মিশে থাকে, তার মধ্যে একটি জিম মরিসন। নামটি সংগীতের ভুবনে যতটা জনপ্রিয়, ঠিক ততটাই ভালোবাসার। বাবা মায়ের তিন সন্তানের মধ্যে জিম'ই বড়। বাবা রেয়ার এডমিরাল জর্জ স্টিফেন মরিসন ও মা ক্ল্যারা ক্লার্ক মরিসনের প্রথম সন্তান জিম আমেরিকার ফ্লোরিডা স্টেটের মেলবোর্ন শহরে জন্ম নেন। বাবা ছিলেন নেভাল অফিসার এবং শখের পিয়ানো বাদক। জিম মরিসন'কে প্যারিসের বিখ্যাত কবরস্থান Cimetière du Père-Lachaise এ আরো অন্যান্য কবি সাহিত্যিক ও শিল্পী দের পাসে যেমন, ফরাসি লেখক কলেট আর সঙ্গীতশিল্পী অ্যাডিথ পিয়াফের মাঝে সমাহিত করা হয়েছে। আইফেল টাওয়ার বা লুভেরে মিউজিয়াম দেখার জন্য যখন পর্যটকরা প্যারিসে আসে তখন অনেকেই জিম মরিসনের কবরের পাশে কিছুটা সময় কাটায়। আমি ১৯৯০ সাল থেকে যখনি প্যারিসে যাই প্রায়শই এই কবরস্থানে যাই দু'দন্ড সময় কাটাই।
১লা জুলাই ২০২১ঃ আজ ঢাকা বিশ্ববিদ্যালয়ের স্থাপনের ১০০ বছর পালন হচ্ছে, এই উপলক্ষে - শুভ শতবার্ষিকী - জানাই। আমি অবশ্য ১৯৭৩ সালে ঢাকা বিশ্ববিদ্যালয়ে ভর্তি হয়েও লেখাপড়া শেষ না করেই একবছরের মাথায় চলে আসি ইউরোপে লেখাপড়া করতে। সেসময় পশ্চিম বার্লিনের ইঞ্জিনিয়ারিং বিশ্ববিদ্যালয়ে নামডাক বেশ থাকায় সেখানেই লেখাপড়া করি। এই বিশ্ববিদ্যালয়ের বয়স এবার ২৫০ বছর হলো। ঢাকা বিশ্ববিদ্যালয়ের প্রতিষ্ঠা হয় ১৯২১ সালে, পুর্ববঙ্গের এই বিদ্যাপীঠের অন্যতম প্রতিষ্ঠাতা ছিলেন টাঙ্গাইলের ধনবাড়ীর জমিদার নবাব আলী চৌধুরী। ঢাকা বিশ্ববিদ্যালয়ের সিনেট ভবনটি নবাব নওয়াব আলী চৌধুরীর নামে করা। সিনেট ভবনটি ছাড়া এই ব্যক্তিটির নামে ঢাকা বিশ্ববিদ্যালয়ে একটি হল বা টাওয়ারের নামকরন করা হয় নাই এখন পর্যন্ত, অথচ বৃটিশ রাজকোষে তাঁর প্রদেয় অর্থেই ঢাকা বিশ্ববিদ্যালয়ের অনুমতি মেলে এবং পরবর্তীতে তাঁর আর্থিক অনুদানেই ঢাকা বিশ্ববিদ্যালয়ের কার্যক্রম শুরু হয়। এমনকি তাঁর এস্টেটের অর্ধেক বন্ধক রেখে সমস্ত অর্থ যোগাড় করেছিলেন তিনি এই প্রতিষ্ঠানটি গড়ার জন্য । এরচেয়ে বড় অবদান, সেক্রিফাইস আর কি হতে পারে একজন ব্যক্তির একটি জাতিকে উচ্চশিক্ষিত করার জন্য । অন্যদের কথা বাদই দিলাম বর্তমান প্রজন্ম এবং ঢাকা বিশ্ববিদ্যালয়য়ের কয়জন স্টুডেন্টই বা জানে উনার এই অকল্পনীয় অবদানের কথা । বলাবাহুল্য পৃথিবীর অনন্য দেশে শিক্ষা প্রতিষ্ঠান যার অর্থে বা উদ্যোগে প্রতিষ্ঠিত হয় সাধারণত তাঁর বিশাল স্ট্যাচু প্রতিষ্ঠানের সামনে স্থাপন করা হয় প্রতিষ্ঠাতার জীবনী এবং কর্মকাণ্ড সহকারে । ১৯২১ সালের ১লা জুলাই ভারতবর্ষের পূর্ববঙ্গে প্রতিষ্ঠিত হয় ঢাকা বিশ্ববিদ্যালয় । পূর্ব বাংলার মানুষের বুদ্ধিবৃত্তিক জাগরণের লক্ষ্যেই বিশেষত এই উদ্যোগ নেয়া হয় । বঙ্গভঙ্গ রদের পরিপ্রেক্ষিতে নবাব স্যার সলিমুল্লাহ, নবাব নওয়াব আলী চৌধুরী ও শের-এ-বাংলা এ কে ফজলুল হক ১৯১২ সালে ভাইসরয় লর্ড হার্ডিঞ্জের কাছে প্রস্তাব করেন ঢাকা বিশ্ববিদ্যালয় প্রতিষ্ঠার । এর পরিপ্রেক্ষিতে ঢাকা বিশ্ববিদ্যালয়ের স্বপ্নদ্রষ্টা নবাব স্যার সলিমুল্লাহ ঢাকার রমনা সিভিল স্টেশন এলাকায় ৬০০ একর জমি দান করেন । সেই ৬০০ একর জমির উপর আজকের ঢাকা বিশ্ববিদ্যালয়, ঢাকা মেডিকেল, বুয়েটের মতো দেশের শ্রেষ্ঠ শিক্ষা প্রতিষ্ঠানগুলো দাঁড়িয়ে আছে। নবাব সৈয়দ নওয়াব আলী চৌধুরী যিনি স্যার সলিমুল্লাহর মৃত্যুর পর (১৬ই জানুয়ারি ১৯১৫) ঢাকা বিশ্ববিদ্যালয় প্রতিষ্ঠার যাত্রাকে এগিয়ে নিয়ে সফলতায় উপনীত হয়েছিলেন। শুধু তাই নয় বৃটিশদের কাছে তাঁর এস্টেটের অর্ধেক বন্ধক রেখে সমস্ত অর্থ যোগাড় করেছিলেন এই প্রতিষ্ঠানটি গড়ার এবং কার্যক্রম শুরু করার জন্য । প্রথমে কলা, বিজ্ঞান ও আইন অনুষদ নিয়ে এ বিশ্ববিদ্যালয়ের যাত্রা শুরু হয়। বলাবাহুল্য যে, নওয়াব আলী চৌধুরী ছিলেন অবিভক্ত বাংলার প্রথম মুসলমান মন্ত্রী। শিক্ষাবিস্তারে তাঁর আন্তরিকতার জন্য সে সময় তাকে শিক্ষামন্ত্রীর দায়িত্ব দেওয়া হয়েছিল। তার দৌহিত্র মোহাম্মদ আলী বগুড়া পাকিস্তানের তৃতীয় প্রধানমন্ত্রী ছিলেন। মাতৃভাষার প্রতি তাঁর অবদানের কথা আমরা মনে হয় কেউ জানি না ; নওয়াব আলী চৌধুরী ১৯১১ সালের রংপুর অধিবেশনে মাতৃভাষা বাংলার পক্ষে প্রথম সোচ্চার হয়ে বলেছিলেন, "বাংলা আমাদের মাতৃভাষা, মাতৃস্তনের ন্যায়, জন্মভূমির শান্তি নিকেতনের ন্যায় বাংলা ভাষা। বাংলাভাষা আমাদের নিকট প্রিয়, কিন্তু হতভাগ্য আমরা, প্রিয় মাতৃভাষার উন্নতিকল্পে আমরা উদাসীন। অধঃপতন আমাদের হবে না - তো কার হবে?" তারপ্র এই ঢাকা বিশ্ববিদ্যায় থেকেই রাষ্ট্রভাষা বাংলার আন্দোলন শুরু হয় ১৯৪৮ সাল থেকেই যা ১৯৫২ সালের ২১ শে ফেব্রুয়ারী তে বাংলা ভাষা আন্দোলন চূড়ান্ত রূপ ধারণ করে। তৎকালীন প্রতিকূল পরিবেশে একজন জমিদার হয়ে নবাব আলী চৌধুরী বাংলা ভাষাকে রাষ্ট্রভাষা প্রশ্নে গুরুত্বপূর্ণ ভূমিকার স্বাক্ষর রাখেন। ১৯২১ সালে বাংলা ভাষাকে প্রদেশের সরকারি ভাষা করার জন্য লিখিত প্রস্তাব পেশ করেন তিনি। এই গুনি মানুষটি ভাষা ও সাহিত্য এবং সাংবাদিকতার একজন বড় পৃষ্ঠপোষক ছিলেন। ঢাকা বিশ্ববিদ্যালয়ের প্রথম উপাচার্য ছিলেন স্যার ফিলিপ জোসেফ হার্টগ বা পি জে হার্টগ। প্রতিষ্ঠার পর থেকে এ যাবৎ ২৬জন বিশিষ্ট শিক্ষাবিদ ঢাকা বিশ্ববিদ্যালয়ের উপাচার্যের দায়িত্ব পালন করেছেন। এই বিশ্ববিদ্যালয়ের বর্তমান উপাচার্য মোহাম্মদ আখতারুজ্জামান। এ বিশ্ববিদ্যালয়ের প্রথম ভারতীয় ও মুসলমান উপাচার্য স্যার এ এফ রাহমান। তারপর উপাচার্য হন প্রখ্যাত ইতিহাসবিদ অধ্যাপক রমেশচন্দ্র মজুমদার। একাত্তরের মার্চ মাসে ঢাকা বিশ্ববিদ্যালয়ের উপাচার্য ছিলেন বিচারপতি আবু সাঈদ চৌধুরী। ১৯২১ সালের ১ লা জুলাই ৮৪৭ জন ছাত্র ও একজন ছাত্রী নিয়ে ঢাকা বিশ্ববিদ্যালয়ের শুরু হলেও এখন ছাত্রছাত্রীর সংখ্যা ৪৬,১৫০ (২০২০ সালে) জন।
আজ থেকে কঠোর লকডাউন পালন হচ্ছে বাংলাদেশে, কারণ করোনা সংক্রামণে প্রতিদিন ৮/৯ হাজার মানুষ আক্রান্ত হচ্ছে। সরকার অবশ্য 'লকডাউন' শব্দটি ব্যবহার না করে 'বিধিনিষেধ' বলছে, কারন লকডাউন যে অর্থে পশ্চিমা দেশগুলোতে কার্যকর হয় তা বাংলাদেশ সরকার কার্যকরী করতে পারেনা। তুলনামূলক ভাবে ইউরোপে দেখলাম, বিশেষকরে যে দেশে আমি থাকি, জার্মানিতে প্রতিটি মানুষ নিবন্ধিত অর্থাৎ কে কোথায় বসবাস করে, কে কোথায় কাজ করে তা সরকার জানে, এবং প্রতিটি কর্মজীবী মানুষ শুধু রাষ্ট্রের করই দেয়না, তাদের নিজেদের কর্মবীমা আছে, কোনো কারনে কর্মহীন হলে তারা আনএমপ্লয়মেন্ট ভাতা পায়, আর সেই সুবাদেই লকডাউনের সময় বেশিরভাগ মানুষ তাদের মাসিক বেতন পেয়েছে, সবকিছু বন্ধ থাকলেও 'গ্রোসারি শোপ' বন্ধ থাকেনা। আর সেই কারনে বাংলাদেশের লকডাউনে যেকেউ সরকারের বিরুদ্ধে মামলা করতে পারে, তাই সরকারী 'বিধিনিষেধ' বলা হচ্ছে। গতবছর যখন সংক্রামণ বেড়েছিল তখন সরকার ২ সপ্তাহ ছুটি ঘোষণা করেছিলো, একসময় ৫ হাজার কোটি টাকা প্রনদনা দেওয়া হলো কোম্পানির মালিকদেরকে, আর খাদ্য বিতরণ করা হলো দুস্থ মানুষদেরকে, যার একাংশ আবার লুটপাট হয়ে গেলো। এসব কারনেই বাংলাদেশে লকডাউন কার্যকরী হয়না। প্রসঙ্গক্রমে উল্লেখযোগ্য যে, সোমবার সকাল থেকে বাংলাদেশে শুরু হয়েছে তিনদিনের সীমিত লকডাউন। বৃহস্পতিবার (পহেলা জুলাই) সকাল ৬টা পর্যন্ত এই লকডাউন চলবে। তবে সেদিন থেকে সর্বাত্মক লকডাউন দেয়া হবে বলে সরকারি কর্মকর্তারা জানিয়েছেন। ঢাকার রাস্তায় গণপরিবহন চলতে দেখা যাচ্ছে না, তবে অনেক ব্যক্তিগত গাড়ি চলাচল করতে দেখা যাচ্ছে। তবে দূরপাল্লার বাস, লঞ্চ ও অন্যান্য গণপরিবহন বন্ধ রয়েছে। পরিবহনের অভাবে ঢাকার সড়কের বিভিন্ন পয়েন্টে অফিসগামী যাত্রীদের ভোগান্তির শিকার হতে দেখা গেছে। অনেকে দীর্ঘক্ষণ ধরে রাস্তায় দাঁড়িয়ে থেকেছেন কোন যানবাহনের অপেক্ষায়। বাংলাদেশে করোনাভাইরাসের সংক্রমণ বেড়ে যাওয়ার কারণে আগের বিধিনিষেধের সঙ্গে আরও কিছু নতুন শর্ত যোগ করে এই লকডাউনের ঘোষণা দিয়েছে মন্ত্রিপরিষদ বিভাগ। গত রোববার এই বিষয়ে প্রজ্ঞাপন জারি করা হয়। বিশেষজ্ঞদের মতে সরকার যেনো জিডিপির ৩০% প্রনদনা দিয়ে মানুষদেরকে ঘরে থাকার অনুরোধ করে, তহলেই এই মহামারী নিয়ন্ত্রণে আনা যাবে, আর যত তারাতাড়ি সম্ভব টিকা আমদানি করে ৭০% জনগোষ্ঠীকে সুরক্ষা দিতে হবে। আজ খবরে প্রকাশ: ভারতের সুপ্রিম কোর্ট রায় দিয়েছে, করোনার মানুষের মৃত্যুতে প্রতিজনকে রাষ্ট্রকে ক্ষতিপূরণ দিতে হবে। চিকিৎসার দায়িত্ব সরকারের। তাই মৃত্যুর দায়ও সরকারের। ক্ষতিপূরণ কত করে হবে তা সরকারকে নির্ধারণ করে জানাতে হবে। বাংলাদেশের জন্যও তা প্রযোজ্য হতে হবে। আল্লার মাল আল্লায় নিয়ে গেছে বললে হবে না।
"সাংসদেরা সচিবদের ওপরে। এটা খেয়াল রাখতে হবে" - তোফায়েল আহমেদ। জাতীয় সংসদে ২০২১-২২ অর্থবছরের প্রস্তাবিত বাজেটের ওপর আলোচনায় অংশ নিয়ে তোফায়েল আহমেদ এ মন্তব্য করেন। সাংসদ তোফায়েল বলেন, ‘আমরা যারা এই জাতীয় সংসদের সদস্য, এমন একজনও নেই যিনি এই করোনাকালে নিজস্ব অর্থায়নে বা যেভাবেই হোক গরিব–দুঃখী মানুষের পাশে দাঁড়াননি। সবাই দাঁড়িয়েছে। আমি আমার নিজের এলাকায় ৪০ হাজার মানুষকে রিলিফ দিয়েছি। এখন আমাদের মাফ করবেন, কথা বলাটা কতটা যুক্তিসংগত জানি না। এখন আমাদের জেলায় জেলায় দেওয়া হয়েছে প্রশাসনিক কর্মকর্তা। মানুষ মনে করে আমরা যা দিই, এটা প্রশাসনিক কর্মকর্তারাই দেয়। অথচ প্রশাসনিক যারা কর্মকর্তা, তারা কিন্তু যায়ইনি। যাঁকে দেওয়া হয়েছে, তিনি এখন পর্যন্ত যাননি। এটা কিন্তু ঠিক না। একটা রাজনৈতিক সরকার এবং রাজনীতিবিদদের যে কর্তৃত্ব কাজ, সেটা কিন্তু ম্লান হয়ে যায়।’ সাবেক এই মন্ত্রী বলেন, ‘যাঁরা রাজনীতিবিদ, যাঁরা নির্বাচিত প্রতিনিধি, তাঁদের জন্য নির্ধারিত স্থান যে আছে, সেখানে তাঁদের থাকা উচিত। কারণ, আমাদের জেলায় একজন সচিব যাবেন। আমরা তাঁকে বরণ করে নেব, ঠিক আছে। কিন্তু তাঁরা যান না। এক দিনের জন্য তাঁরা দায়িত্বপ্রাপ্ত।’ আওয়ামী লীগের প্রবীণ এই নেতা বলেন, ১৯৯৬ সালে প্রধানমন্ত্রী শেখ হাসিনা প্রধানমন্ত্রী হন। তখন মন্ত্রীরা জেলার দায়িত্ব পালন করতেন। সেখানে গেলে কর্মীরা আসত। মন্ত্রীরা গ্রামেগঞ্জে যেতেন। কোথায় যেন সেই দিনগুলো হারিয়ে গেছে। এব্যপারে এক রাজনৈতিক বিশ্লেষক এর মত হলোঃ বেশ কিছুদিন থেকেই লক্ষনীয়ভাবে প্রধানমন্ত্রী শুধু আমলাদের সাথে (সচিব, ডিসি, এসপি) প্রশাসনিক নীতিমালা নিয়ে বৈঠক করে আসছেন জনপ্রতিনিধি দেরকে পাশ কাটিয়ে, যা গনতান্ত্রিক রাষ্টব্যবস্থায় অসাংবিধানিক আচরণ। মন্ত্রী ও এমপি জনগনের সাথে ওতোপ্রোতো ভাবে জড়িত, আর সচিব, ডিসি, এসপি এরা মন্ত্রনালয়ের অধীনে আমলা মাত্র। প্রধানমন্ত্রীর এমন আচরনের ফলে সকলেরই ধারনা হয়েছে যে, সকল কিছুই প্রধানমন্ত্রীর মাধ্যমেই হয়, আর তাই কারো গরু চুরি হলেও প্রধানমন্ত্রীর কাছে বিচার চায়।
ব্রিটেনের স্বাস্থ্যমন্ত্রী বান্ধবীকে চুম্বনের দায়ে পদত্যাগ করেন আর বাংলাদেশের স্বাস্থ্যমন্ত্রী লুটপাট ও মিথ্যচার করেও টিকে আছেন।
১০ বছরের গাঢ় বন্ধুত্ব! অরুণিমার জন্য ‘পাগল’ সুদীপ্ত? নিতান্ত মামুলি সাদা-কালো ছবি। মঙ্গলবার রাতে ইনস্টাগ্রামে পোস্ট করেছেন অরুণিমা ঘোষ। সেই ছবি নিয়েই তোলপাড় নেটমাধ্যম। ছবিতে অরুণিমার পাশে দাঁড়িয়ে ঝকঝকে চেহারের এক যুবক। ছবির পরিচিতি অংশে তাঁর বক্তব্য, ‘আমার পাগল বন্ধু’। গত বছরের অক্টোবরে বন্ধু সম্পূর্ণা লাহিড়ির প্রেম এ ভাবেই ইনস্টাগ্রামে ফাঁস করে দিয়েছিলেন অভিনেত্রী। এ বার কি তবে নিজের ভালবাসার কথা নিজেই জানালেন নেটমাধ্যমে? ©আনন্দবাজার পত্রিকা
ফুটবল ইউরোপীয় চ্যাম্পিয়নশিপের জয়ের স্বপ্ন অকালে ভেঙে গেল জার্মানদের। জার্মান জাতীয় দল লন্ডনের ওয়েম্বলি স্টেডিয়ামের লনে স্তম্ভিত হয়ে দাঁড়িয়েছিল গতকাল, জোশুয়া কিম্মিচ এমনকি চিৎকার করে কেঁদেছিলেন এবং জাতীয় কোচ ইয়োখিম লোভ তার ১৫ বছরের পুরানো যুগের অবসান টেনে ড্রেসিংরুমে নিখোঁজ হয়েছিলেন। হোটেলে করিডোরে একজন ব্রাজিল দলের ফ্যানের ফুটবল ম্যাজিক দেখুন।
লুটপাটে কেউ কারো চেয়ে কম নয়, এবার নগরপিতার পালা। ঢাকা দক্ষিণ সিটি করপোরেশনের সাবেক মেয়র সাঈদ খোকন, মা ফাতেমা হানিফ, স্ত্রী ফারহানা আলম ও বোন শাহানা হানিফের ৮টি ব্যাংক হিসাব ফ্রিজের (অবরুদ্ধ) নির্দেশ দিয়েছেন আদালত। দুর্নীতির অনুসন্ধানের অংশ হিসেবে সাঈদ খোকনের তিনটি প্রতিষ্ঠানের ব্যাংক হিসাবসহ তাঁর পরিবারের অন্য সদস্যদের ব্যাংক হিসাব ফ্রিজ (জব্দ) করার আবেদন করে দুদক। শুনানি শেষে আদালত গতকাল ২৭ জুন ২০২১ ব্যাংক হিসাব ফ্রিজের আদেশ দেন।
বিশ্ব তারকা রোনালদো'র একটি ছোট অঙ্গভঙ্গি স্পষ্টতই ব্যবসার জন্যে অনেক দীর্ঘ মেয়াদি ক্ষতিকর হয়ে পরেছে। ইউরোপীয় চ্যাম্পিয়নশিপে রোনালদো প্রকাশ্যে কোমল পানীয় কোকা-কোলা'কে তিরস্কার করে বোতল সরিয়ে রাখার কারনে এখন কোকা-কোলা সারা বিশ্বে ৪ বিলিয়ন ডলার ক্ষতির মুখে। ক্রিশ্চিয়ানো রোনালদো তার শরীর এবং স্বাস্থ্যের যত্ন নিতে একজন পারফেকশনিস্ট হিসেবে পরিচিত। কোকা-কোলা নয় মিনারাল ওয়াটার তার একমাত্র উপায় যা এখনও তার ছত্রিশ উর্ধে বয়েসেও একেবারে শীর্ষ স্তরে রাখতে পেরেছে। তিনি জুভেন্টাস তুরিনের হয়ে এই মৌসুমে ২৯টি গোল করে ইতালিয়ান এ-সিরিজে সর্বাধিক শীর্ষে রয়েছেন। এর মধ্যে এটিও অন্তর্ভুক্ত রয়েছে যে তিনি তার ডায়েটে কঠোরভাবে মনোযোগ দেন এবং তাই এই পর্তুগিজ ফুটবলার বিষয়টি পছন্দ করেনি যে ইউরোপীয় চ্যাম্পিয়ন এর শুরুতে সাংবাদিক সম্মেলনে দুটি কোকের বোতল রাখা হয়েছিল তার সামনে। উল্লেখযোগ্য যে কোকা-কোলা এবারের ফুটবল ইউরোপীয় চ্যাম্পিয়ন এর প্রধান স্পনসর।
কোভিশিল্ড EU দ্বারা "ভ্যাকসিন পাসপোর্ট" পাওয়ার যোগ্য নয়। ইউরোপীয় ইউনিয়ন এর আগে বলেছিল যে সদস্য দেশগুলি কোভিড-১৯ ভ্যাকসিনের প্রকার নির্বিশেষে শংসাপত্র জারি করতে পারে, তবে প্রযুক্তিগত বিবরণ নির্দেশ করে সেই পাসটি "ইইউ-বিস্তৃত বিপণনের অনুমোদন প্রাপ্ত ভ্যাকসিনগুলিতে" সীমাবদ্ধ থাকবে। সেখানে অক্সফোর্ডের AstraZeneca অনুমোদিত হলেও অক্সফোর্ডের লাইসেন্স প্রাপ্ত ভারতের Covishield ইউরোপে অনুমোদন পায়নি।
গত ৬ মাসে ৪,৫৫৭ টি বিবাহবিচ্ছেদের আবেদন হয়েছে ঢাকায়, প্রতি ৫০ মিনিটে ভাঙছে একটি সংসার, নারী আবেদনকারী ৬২%
দেশে পানিতে ডুবে শিশুমৃত্যুর হার অনেক বেড়েছে। বন্যা সে ঝুঁকি আরও কয়েক গুণ বাড়িয়ে দিচ্ছে। বছরে প্রায় ১৯ হাজার শিশু পানিতে ডুবে মারা যায়। বেসরকারি প্রতিষ্ঠান সেন্টার ফর ইনজুরি প্রিভেনশন অ্যান্ড রিসার্চ, বাংলাদেশের (সিআইপিআরবি) এক গবেষণা প্রতিবেদনে এ তথ্য উঠে এসেছে। বাংলাদেশে সকল স্কুলে শরীরচর্চা শেখানো বাদ্ধতা মূলক থাকলেও স্কুলগুলোতে সাঁতার শেখানোর কোনো ব্যবস্থা নেই। নদীমাতৃক দেশ বাংলাদেশে প্রায় ৫০% মানুষ সাঁতার জানেনা, মেয়েদের মধ্যে সেই সাঁতার না'জানার সংখ্যা ৭৫% এক গবেষণা প্রতিবেদনে এ তথ্য উঠে এসেছে। প্রতিবেদনে আরো বলা হয়েছে, দেশে প্রতিদিন গড়ে ৫৩ জন শিশুকিশোর পানিতে ডুবে প্রাণ হারাচ্ছে। চলমান বন্যায় এ সংখ্যা আরও বেড়েছে। ইতোমধ্যে চলমান বন্যা দুর্যোগে দেশের ৩৩ জেলায় মৃত্যুর সংখ্যা ২৩৩ জনে দাঁড়িয়েছে। এবারে বন্যায় সবচেয়ে বেশি মানুষের মৃত্যু হয়েছে। এর মধ্যে শিশুকিশোরের সংখ্যা প্রায় ৭০ শতাংশ, সবচেয়ে বেশি। পানিতে ডুবে মরা ছাড়াও বজ পাত, সাপের কামড়েও শিশুকিশোরের মৃত্যু হচ্ছে। নদীমাতৃক দেশ হলেও অধিকাংশ শিশুকিশোর সাঁতার শেখা থেকে বঞ্চিত রয়েছে। পারিবারিকভাবেও শিশুকিশোরকে সাঁতার শেখানো হচ্ছে না। সরকারি-বেসরকারি পর্যায়েও কোনো উদ্যোগ নেই- বন্যাকবলিত এলাকায় শিশুকিশোরকে সাঁতার শেখানোর। আন্তর্জাতিক সংস্থা ইউনিসেফ বাংলাদেশ কর্তৃক বন্যাকবলিত এলাকায় সাঁতার শেখানোর একটি উদ্যোগ-প্রকল্প ছিল। কিন্তু বেশ কয়েক বছর ধরে সেটি বন্ধ রয়েছে।
সহকর্মীকে আলিঙ্গন করার ছবি প্রকাশের পর সমালোচনার মুখে শেষ পর্যন্ত পদত্যাগ করলেন বৃটিশ স্বাস্থ্যমন্ত্রী ম্যাট হ্যানকক। করোনাকালে নিরাপদ দূরত্ব বজায় না রাখার অভিযোগে বিরোধীদলের তোপের মুখে আজ পদত্যাগ করলে তিনি। মনে আছে নিশ্চই গতবছর বাংলাদেশের স্বাস্থ্যমন্ত্রী সংবাস সম্মেলনে ২৭ জন সহকর্মীদের সঙ্গে গাদাগাদি হয়ে বসে থাকার দৃশ্যটা? 
আমার চতুর্থ ভাই বীর মুক্তিযোদ্ধা ইঞ্জিনিয়ার মীর হাফিজুল হাসান (মিন্টু), আজ বিকেল ৪টা ৩০ মিনিটে, রংপুর মেডিক্যাল কলেজ হাস্পাতালে চিকিৎসাধীন অবস্থায়, চলে গেলেন না'ফেরার দেশে, তাঁর বয়স হয়েছিল ৮০ বছর। 🎗️তাঁর বিদেহী আত্মার শান্তি কামনা করি! কিছু কথা না'বলাই রয়েগেছে: সবচাইতে কাছের, আমার এই ভাই, মুক্তিযুদ্ধের অনেক না'জানা কথা আমাকে শেয়ার করেছেন। আমি ভারতে তিন মাস গেরিলা যুদ্ধের ট্রেনিং নিয়ে ৭ নাম্বার সেক্টরে সরাসরি যুদ্ধ করেছি আর মিন্টুভাই প্রধান সেনাপতি জেনারেল ওসমানীর 'প্রিন্সিপাল স্টাফ অফিসার' হিসেবে কাজ করেছেন, জেনারেল ওসমানী ও তাজউদ্দিন সাহেবের অফিস একই ভবনে কোলকাতা থিয়েটার রোড ৮ নাম্বারে ছিলো। তাঁর অভিজ্ঞতা আমাদেরকেও বহুবার জানিয়েছেন। মুক্তিযুদ্ধ শুরু হলে গাজীপুর অরডিনান্স ফ্যাক্টরির (ওয়ার্কস ম্যানেজার) ইঞ্জিনিয়ার ছিলেন, অন্যান্য বাংগালী ডিফেন্স সার্ভিসের অফিসার ও কর্মচারীদের সাথে বিদ্রোহ করে মুক্তিযুদ্ধে যোগদান করেন তিনি। পরবর্তীতে জেনারেল ওসমানীর স্টাফ অফিসার হন যেখানে লে: শেখ কামাল ছিলেন সামরিক এডিসি। মিন্টুভাইয়ের সাথে একই রুমে বসে অফিস করতেন। শেখ কামাল একসময় তাঁকে বলেন যে, ভারতীয় প্রধানমন্ত্রী ইন্দিরা গান্ধী যখন তাকে জিজ্ঞেস করেন 'কে বঙ্গবন্ধুর সবচেয়ে কাছের মানুষ ছিলেন তখন শেখ কামাল বলেছিলো আঙ্কেল তাজউদ্দীন' তাই ইন্দিরা গান্ধীর সুপারিশ ক্রমেই তাজউদ্দিন আহম্মেদ'কে প্রথম প্রধান মন্ত্রী বানানো হয়, সেকথাও তিনি আমাদেরকে শেয়ার করেছেন। ব্যাক্তিগত ভাবে মিন্টুভাই বগুড়ার বিশিষ্ট চিকিৎসক মরহুম ডা.টি আহমেদের ছোট জামাতা ছিলেন, আমার ভাবী আঞ্জুম তিন বছর আগে মৃত্যুবরণ করেন।
রবীন্দ্রনাথের ঘরেবাইরে উপন্যাসটি কমপক্ষে দুবার পড়েছি, তৃতীয়বার পড়ার আয়োজন করছি। কারণ প্রতিবারই নতুন করে কিছু আবিস্কার করি। বিমলা বিপ্লবী সন্দীপের দ্বারা তীব্রভাবে আকর্ষিত। যদিও ঘরে তার স্বামী নিখিলেশের প্রতি গভীর ভালোবাসা, অন্যদিকে বাইরে জাতীয় আন্দোলনের উত্তেজনা। এই তিনটি মানুষের জীবনে টানাপোড়ন - রাজনীতি ও ব্যক্তিগত জীবনের দ্বন্দ্ব এই দুই মিলেই উপন্যাসটি অনবদ্য হয়ে উঠেছে।
শিল্পী শাহাদত হোসেন, ১৯৭১ সালে মুক্তিযুদ্ধ করেছেন তারপর ১৯৮৭ সালে শিল্প সংস্কৃতির নগরী প্যারিসে চলে এসে লেখাপড় করেছেন। প্যারিস দিয়েছে শিল্প ও সাংস্কৃতিক অঙ্গনের মানুষকে বসবাসের যায়গা, করেছে শিল্পীদেরকে শিল্প ও সংস্কৃতিকে সম্মৃদ্ধ। স্পেন থেকে এসেছিলেন পিকাসো, ডালি আর রুশ শিল্পী মার্ক শাগাল সহ আরো শত শত শিল্পীরা প্যারিসেই পেয়েছে তাদের শিল্পের বিকাশ। প্যারিসকেই বলা হয় শিল্প সংস্কৃতির রাজধানী। বাংলাদেশের ও পশ্চিমবঙ্গের অনেক গুণী শিল্পীর আবাস হয়ে উঠেছে যুগ যুগ ধরে এই প্যারিস। যাদের মধ্যে উল্লেখযোগ্য হলেন: যামিনী রায়, শক্তি বর্মণ, যিনি একাধারে বাঙালি চিত্রশিল্পী এবং ভাস্কর। আর একজন গুণী শিল্পী শাহাবুদ্দিন আহমেদ ১৯৭১ সালে মুক্তিযুদ্ধে অংশগ্রহণ করেছিলেন। বিংশ শতাব্দীর শেষভাবে আবির্ভূত এই বিখ্যাত বাঙালী চিত্রশিল্পী শাহাবুদ্দিন, আধুনিক ঘরানার প্যারিস-প্রবাসী ফরাসী-বাঙালী এই শিল্পীর খ্যাতি ইয়োরোপে ছড়িয়ে পড়েছে। ১৯৯২ সালে মাস্টার পেইন্টার্স অব কনটেম্পোরারী আর্টসের পঞ্চাশজনের একজন হিসেবে বার্সেলোনায় অলিম্পিয়াড অব আর্টস পদকে ভূষিত হন। ২০০০ খ্রিষ্টাব্দে বাংলাদেশ সরকার তাকে স্বাধীনতা পদকে ভূষিত করে। এছাড়া চিত্রকর্মে অসামান্য অবদানের জন্য শাহাবুদ্দিন ফ্রান্সের সর্বোচ্চ বেসামরিক সম্মাননা নাইট উপাধি পেয়েছেন। এছাড়াও যারা প্যারিসে তাঁদের কর্মক্ষেত্র গড়ে তুলেছিলেন তাদের মধ্যে মুর্তজা বশীর, আবদুর রাজ্জাক (চিত্রশিল্পী) নভেরা আহমেদ (ভাস্কর) অন্যতম।
আজ উত্তর গোলার্ধের স্ক্যান্ডিনেভিয়ার দেশগুলিতে সূর্যাস্ত হবেনা। রাত ১২ টার পর পশ্চিমে অর্ধেক সূর্যাস্তের সাথেসাথেই পুর্ব আকাশে সূর্যোদয় হবে। সুইডেনের উত্তরের কিরোনা শহরে এই নৈসর্গিক খেলা দেখতে হাজার হাজার পর্যটক সেখানে যায়, কিন্তু এবারও কোভিড-১৯ এর প্রাদুভাবে কোনো পর্যটক সেখানে যাবেনা, ৬ বছর আগে এমনি এক রাতে উত্তর গোলার্ধের অপরুপ রুপ দেখেছিলাম, সবাইকে মধ্যরাত্রির সূর্যের দেশগুলি থেকে শুভেচ্ছা
মুক্তিযুদ্ধের বিরুদ্ধচারণ কারীদের বিরুদ্ধে ঘৃণাস্তম্ভ হচ্ছে, ট্রাইবুনালে বিচার তো চলছেই ঘৃণাস্তম্ভের কি আসলেও প্রয়োজন আছে?
বাংলাদেশ সরকার নাকি বিদেশি রেমিটেন্স হিসেবে ১৫ বিলিয়ন ডলার আয় করে, তাহলে সেই ডলারের বিপিরিতে যে টাকা পরিবারকে দেওয়া হয়েছে সেটা কি ভিক্ষা দিয়েছে?
করোনা মহামারীতে গত দেড় বছরে দেশে বিদেশে অনেক পরিচিত জন ও বন্ধুবান্ধব'কে হারিয়েছি। আজ (২১ জুন) আমার নিজের ভাগিনা জুয়েল, আমার ৪র্থ বোনের বড় সন্তান রংপুর মেডিকেল কলেজ হাস্পাতালের করোনা ইউনিটে চিকিৎসাধীন অবস্থায় মারা গেলো - বিদেহী আত্মার শান্তি কামনা করি - জুয়েল ৬৬ বছর বয়সে ১ ছেলে, ১ মেয়ে ও তার স্ত্রীকে রেখে নাফেরার দেশে চলে গেলো।
আবার করোনা সংক্রামন বাড়ছে দেশে, আজ, ২১ জুন ৪,৬৩৬ জন সংক্রামিত ও ৭৮ জন মৃত্যু। এই নিয়ে মোট সংক্রামন ৮ লক্ষ ৫৭ হাজার আর মোট মৃত্যু ১৩,৬২৬
ম্যার্কেলের শপিং ক্যাডিতে কি কি থাকেঃ করোনা মহামারী সত্ত্বেও: অ্যাঙ্গেলা ম্যার্কেল নিজেই সুপার মার্কেটে শপিং করতে যান, সপ্তাহে অন্তত একদিন। এমনকি শপিংয়ের সময়ও জার্মানির সবচেয়ে শক্তিশালী এই নারী নিজেকে তার হাত থেকে বাজারের ব্যাগ সরিয়ে নিতে দেয় না। মোহরেন স্ট্রিট বার্লিন এর HIT 'স্টোর উলরিখ' যেখানে "বৈচিত্র্য এবং গুণমান" সম্মত কেনাকাটা করা যায়, সেখানকার নিয়মিত খদ্দের ম্যার্কেল। সুপার মার্কেটের কর্মচারীরা আগেও জানিয়েছিল যে তিনি তাঁর হাসবেন্ড এর সাথে এখানে প্রায়শই আসেন এবং সর্বদা তাদের শপিং ব্যাগগুলি নিজেরাই বহন করেন। টয়লেট পেপার থেকে শুরু করে, সালাড, ব্রেড, ওয়াইন এবং অন্যান্য পানীয় ছাড়াও তিনি এবার শাওয়ার জেলও কিনেছিলেন। এটি দেখতে অনুপ্রেরণাজনক যে, এমনকি করোনা মহামারীর সময়েও চ্যান্সেলর প্রতিটি অন্যান্য নাগরিকের মতো সুপার মার্কেটে যান, লাইন রক্ষাকরে ক্যাশে পেমেন্ট করেন এবং তিনি সকলের সাথে একই লাইন ধরে, নিরাপদ সুরক্ষার দূরত্বটি দুই মিটার রাখতে সক্ষম হয়েছিলেন। করোনাভাইরাসে আক্রান্ত না হওয়ার জন্য কেনাকাটা করার সময়ও তিনি জনগনকে নিরাপদ দূরত্বে দাঁড়িয়ে উৎসাহিত করেছেন। সম্প্রতি চ্যান্সেলর ম্যার্কেল এক RTL টেলিভিশন সাক্ষাতকারে বলেন, "হিসেব করে বাজার না করলে তো দেউলিয়া হয়ে যাবো"। উল্লেখযোগ্য যে চ্যান্সেলর হিসেবে তাঁর মাসিক বেতন ২৫.১৭৭ ইউরো, অথচ জার্মানির অনেক বড় বড় কোম্পানির ম্যানেজার আছে যাদের মাসিক বেতন এক মিলিয়ন ইউরো। চ্যান্সেলর ম্যার্কেল তাঁর হাসবেন্ড প্রফেসর জাওয়ার এর সাথে শহরের কেন্দ্রস্থলেএক ভাড়ার বাসায় থাকেন। চ্যান্সেলর বাংলোতে অফিস করেন কিন্তু থাকেন'না।
সারা বিশ্বে যখন সৌরবিদ্যুৎকে উৎসাহিত করা হচ্ছে, তখন বাংলাদেশে কয়লাতে ০%শুল্ক রেখে সোলার প্যানেল আমদানিতে ১০% শুল্ক আরোপ করা হয়েছে
"ফেত দ্য লা মিউজিক" এই অনুষ্ঠানের প্রতিষ্ঠাতা কিংবদন্তি ফ্রেন্স সংস্কৃতিমন্ত্রী জ্যাক ল্যাং, ১৯৮২ সালের এই দিনে ২১ জুন সারা বিশ্বে রাস্তায় গণসংগীত এর আয়োজন। এটি গনমানুষের কাছে এতটাই প্রভাবিত ছিলো যে, ফরাসি সংগীত শিল্পী বা অপেশাদার শিল্পী হিসাবে বিপুলসংখ্যক ব্যক্তিকে রাস্তায় দেখা যায়, একদিকে ২১ শে জুন গ্রীষ্মের সবচেয়ে বৃহত্তম দিন, আর সুন্দর আবহাওয়া, তাই জ্যাক ল্যাং প্যারিসের সমস্ত সঙ্গীত শিল্পীদেরকে ত্রিশ মিনিটের জন্য তাদের বাড়ি ছেড়ে বেড়িয়ে এসে সঙ্গীত উপভোগ করার ও রাস্তায় গান গাওয়ার আমন্ত্রণ জানিয়েছিলেন। সেই থেকে ২১ শে জুন "ফেত দ্য লা মিউজিক" নামে এই দিনটি ফ্রান্স সহ ইউরোপের বহুদেশে পরিচিত।
উফ ৩৬ ডিগ্রী সেলসিয়াস তাপমাত্র আজ বার্লিনে, একদম গ্রিলড হয়ে গেলাম। ক্যালেন্ডার অনুসারে আজ থেকে গ্রীষ্মের শুরু
এই ছবিটা আমার বাবার, কমপক্ষে ৭০ বছর পুরোনো। বাবার স্মৃতি আমার মনেনেই, তিনি যখন চলে যান আমার বয়স তখন দেড় বছর। মা'র মুখেই শুনেছি তাঁর কথা। রেলওয়ের ট্রাফিক সুপারেনটেন্ড অফিসের 'বড় বাবু' ছিলেন লালমনিরহাটে। রক্ষণশীল তিনি ছিলেন না অনেক উদার আর তাই ধর্মের গোঁড়ামি তাঁর মাঝে ছিলোনা, তবে আধ্যাত্মিক সুফিবাদে বিশ্বাসী ছিলেন তিনি, প্রতিবছর আজমির শরীফে যেতেন আবার ফিরেও আসতেন, শেষবার যখন আজমিরে চলেযান তখন ১২ টি সন্তানের কেউ কর্মজীবনে ঢোকেনি, সবাই ছাত্র, সেবার আর তিনি ফিরে আসেননি, আমার মা একাই সব সন্তানদেরকে মানুষ করেছেন, বাবা কিছুটা উদাসীন ছিলেন সমাজ ও সংসারের প্রতি। তবুও আজ বাবা দিবসে তাঁর এই ছবিটাই আমার কাছে একমাত্র স্মৃতি। 
১৯৮২ সালের বিতর্কিত বর্ণবাদী নাগরিকত্ব আইনে মিয়ানমারের প্রায় ১০ লাখ রোহিঙ্গার সেদেশের নাগরিকত্ব অস্বীকার করা হয়। এখন এরা পার্লামেন্টে বিলপাশ ছাড়াই বাংলাদেশের নাগরিক ও ভোটার হয়েছে, এবং অনেকেই আবার বাংলাদেশি পাসপোর্ট নিয়ে মধ্যপ্রাচ্যে কর্মরত। চট্টগ্রামের প্রায় সকল পাসপোর্ট অফিসের আমলারা এখন কোটিপতি হয়েছে এই রোহিঙ্গাদের কল্যানে।
বাংলাদেশে দেড়বছরে করোনায় ১৮৮ জন চিকিৎসকের মৃত্যু, এই সংখ্যা একটি দেশের পক্ষে পৃথিবীর শীর্ষে। কোভিড-১৯ তে আক্রান্ত হয়ে ২০২০ সালের জুন মাসে সবচেয়ে বেশি চিকিৎসক এর মৃত্যু হয় বাংলাদেশে। গতবছর ১২ ই জুন একদিনে করোনা ভাইরাসে আক্রান্ত হয়ে ৪ চিকিৎসকের মৃত্যু হয়েছিলো। চিকিৎসকদের সংগঠন ফাউন্ডেশন ফর ডক্টরস সেফটি রাইটস অ্যান্ড রেসপনসিবিলিটি-এফডিএসআর যুগ্ম সম্পাদক ডা. রাহাত আনোয়ার গণমাধ্যমকে এ তথ্য নিশ্চিত করেছিলেন তিনি জানিয়েছিলেন, করোনা ভাইরাসে আক্রান্ত হয়ে ১৩ জুন রাত দেড়টার দিকে বঙ্গবন্ধু শেখ মুজিব মেডিকেল বিশ্ববিদ্যালয়ের শিশু সার্জারি বিভাগের অধ্যাপক ডা. গাজী জহির হাসান ঢাকা মেডিকেল কলেজ হাসপাতালে চিকিৎসাধীন অবস্থায় মারা যান। সকাল সাড়ে ৯টার দিকে জাতীয় হৃদরোগ ইনস্টিটিউট ও হাসপাতালের আইসিইউতে চিকিৎসাধীন অবস্থায় ওই হাসপাতালের কার্ডিওলজি বিভাগের সহকারী অধ্যাপক ডা. মাহমুদ মনোয়ার মারা যান। সন্ধ্যায় রাজধানীর জেড এইচ সিকদার উইমেনস মেডিকেল কলেজের অপথালমোলজি বিভাগের সহযোগী অধ্যাপক ডা. এ কে এম ফজলুল হক কুর্মিটোলা জেনারেল হাসপাতালে চিকিৎসাধীন অবস্থায় মারা যান। রাত ১২টায় চট্টগ্রাম মেডিকেল কলেজ হাসপাতালে চিকিৎসাধীন অবস্থায় ঢামেকের ৪৯তম ব্যাচের ছাত্র ডা. আরিফের মৃত্যু হয়। গত এক বছরেরও বেশি সময় ধরে হাসপাতালগুলোয় তারা দায়িত্ব পালন করতে গিয়ে নিজেরা আক্রান্ত হয়েছেন, পরিবারকেও আক্রান্ত করেছেন। তবু দায়িত্ব থেকে সরে দাঁড়াননি। অন্যকে বাঁচাতে গিয়ে অনেকে মারাও গেছেন। চিকিৎসকদের মৃত্যু তালিকায় গত সপ্তাহের বুধবার (১৬ জুন ২০২১) পর্যন্ত সংখ্যা দাঁড়িয়েছে ১৮৮ জনে। এই সংখ্যা পৃথিবীর সর্বোচ্চ একটি দেশে চিকিৎসকের মৃত্যু। আক্রান্ত হয়েছেন গত দেড় বছরে ৮৬৩৪ জন চিকিৎসক ও চিকিৎসাসেবায় নিয়োজিত মানুষ, এ তথ্য দিয়েছে বাংলাদেশ ডক্টরস ফাউন্ডেশন। দেশে করোনায় প্রথম চিকিৎসকের মৃত্যু হয়েছিল গত বছরের ১৫ই এপ্রিল। সেদিন মারা গিয়েছিলেন সিলেট এমএজি ওসমানী মেডিকেল কলেজের মেডিসিন বিভাগের সহকারী অধ্যাপক মঈন উদ্দীন আহমদ (৪৭)। মঈন উদ্দীন আহমেদ করোনায় আক্রান্ত রোগীদের চিকিৎসা করতে গিয়েই সংক্রমিত হয়েছিলেন। ঢাকার একটি হাসপাতালে তার মৃত্যু হয়। গত বছরের জুন মাসটি ছিল চিকিৎসক ও তাদের পরিবারের সদস্যদের জন্য দুঃসহ। জুনে প্রতিদিনই দেশের কোনো না কোনো এলাকা থেকে মৃত্যুর খবর আসতো। এর পরে কয়েক মাস আক্রান্ত এবং মৃত্যুর সংখ্যা কিছুটা কম ছিল। কিন্তু গত বছরের শেষের দিকে চিকিৎসকদের আক্রান্তের সংখ্যা ফের বাড়তে থাকে। এছাড়া করোনার ভ্যাকসিন নিয়েও সারা দেশে বেশ কয়েকজন চিকিৎসক করোনায় আক্রান্ত হয়েছেন বলে জানিয়েছেন বাংলাদেশ ডক্টরস ফাউন্ডেশনের চেয়ারম্যান সাহেদ রফি পাভেল। মনে আছে নিশ্চয়ই গতবছর, দেশের করোনা পরিস্থিতি ভয়াবহ আকার ধারণ করলে সরকার চিকিৎসা সেবা সচল রাখতে জরুরি ভিত্তিতে পিপিই ও এন-৯৫ মাস্ক কেনার সিদ্ধান্ত নেয়। এজন্য প্রথম দফায় প্রায় ১০০ কোটি টাকার বরাদ্দ দেয়া হয়। ঠিকাদারি প্রতিষ্ঠান জেএমআইকে এ পিপিই ও এন-৯৫ মাস্ক সরবরাহের জন্য কার্যাদেশ দেয়া হয়। কিন্তু প্রতিষ্ঠানটি ভুয়া এন-৯৫ মাস্ক সরবরাহ করে। ওই প্রতিষ্ঠানের জালিয়াতি ধরা পড়ার পর তাদের সরবরাহকৃত মাস্ক ও পিপিই চিকিৎসকরা প্রত্যাখ্যান করেন। এর ধারাবাহিকতায় তারা বিষয়টি স্বাস্থ্য অধিদফতরে লিখিত ভাবে অভিযোগ করেন। এর পরিপ্রেক্ষিতে স্বাস্থ্য মন্ত্রণালয়ের অতিরিক্তি সচিব সাইদুর রহমানের নেতৃত্বে ৫ সদস্যের একটি কমিটি গঠন করা হয়। কিন্তু অভিযোগ উঠেছে ওই তদন্ত কমিটি একতরফা তদন্ত করেছে। তাদের তদন্ত রিপোর্ট এখনও আলোর মুখ দেখেনি। তবে ওই তদন্ত রিপোর্টের সুপারিশের ভিত্তিতে সিএমএসডির পরিচালক ব্রিগেডিয়ার জেনারেল মো. সহীদউল্লাহকে প্রত্যাহার করা হয়। কিন্তু অদ্ভুতভাবে দেখাযায় স্বাস্থ্যমন্ত্রী এখনো ক্ষমতার চেয়ারে আঠার মতো আটকে আছে।
গতবছর ১৯ জুন ফেসবুক ট্রাম্পের একাউন্টের বিজ্ঞাপন নামিয়ে ফেলেছিলো, কারণ ট্রাম্প নাৎসি প্রতীক ব্যবহার করেছিল।
করোনাকালে যুক্তরাজ্যের অক্সফোর্ড বিশ্ববিদ্যালয় যখন গবেষণা করে টিকা আবিস্কার করছে, তখন প্রাচ্যের অক্সফোর্ড ঢাকা বিশ্ববিদ্যালয় এক বছর ধরে বন্ধ রেখে রাস্তার ওপর বাঁশ দিয়ে বহিরাগতদের চলাচল সীমিত করতে ব্যস্ত।
গঙ্গা নদী পৃথিবীর সকল দূষিত নদীর অন্যতম একটি। করোনা মহামারীতে হাজার হাজার মরদেহ গঙ্গার পাড়েই সমাহিত করা হয়েছে। এই বর্ষা মৌসুমে মৃতদেহের অবশিষ্টাংশ নদীতে নেমে আরো দূষিত করবে গঙ্গাকে।
প্রধানমন্ত্রীর মুখ্য সচিব এর কথার সাথে স্বাস্থ্যমন্ত্রীর কথার কোনো মিল নেইঃ জুলাই থেকে বড় পরিসরে সাধারণ মানুষের জন্য গণটিকাদান শুরুর আশা করা হচ্ছে বলে জানিয়েছেন প্রধানমন্ত্রীর মুখ্য সচিব ড. আহমদ কায়কাউস। আজ বৃহস্পতিবার (১৭ জুন) প্রধানমন্ত্রীর কার্যালয়ে আয়োজিত এক সংবাদ সম্মেলনে সাংবাদিকদের প্রশ্নের জবাবে তিনি এ আশাবাদ ব্যক্ত করেন। ড. আহমদ কায়কাউস বলেন, ‌‘পৃথিবীতে যারাই ভ্যাকসিন বানাচ্ছে তাদের সঙ্গেই যোগাযোগ করছে বাংলাদেশ। এর মধ্যেও এখন পর্যন্ত সবচেয়ে কম দামে ভ্যাকসিন কেনা হয়েছে। শিগগিরই বড় আকারে ভ্যাকসিন মিলবে বলে আশা করা হচ্ছে। তিনি বলেন, ‘আমরা এই ভ্যাকসিনের জন্য ১৪ হাজার কোটি টাকা বরাদ্দ রেখেছি। কারও দয়া চাই না, কিনেই নিতে চাই। আশা করছি জুলাই থেকে সাধারণ পর্যায়ে টিকাদান শুরু করতে পারব।’ অথচ ৫ দিন আগে স্বাস্থ্যমন্ত্রী সাংবাদিকদেরকে শোনালেন যে, চীনের সাথে করোনা টিকা ক্রয়ের চুক্তি সম্পন্ন হয়েছে। গত শনিবার হৃদরোগ ইনস্টিটিউটে একটি অনুষ্ঠানে ভার্চুয়ালি কানেক্ট হয়ে স্বাস্থ্যমন্ত্রী এ তথ্য জানান। স্বাস্থ্যমন্ত্রী আরও বলেন, "স্বাস্থ্য খাত নিয়ে টিআইবির সমালোচনা যুক্তিযুক্ত নয়। টিকা দেয়ার স্বচ্ছতার অভাব, টিআইবির এমন মন্তব্য জনগণকে ভুল বার্তা দেয়"। তাহলে, প্রধানমন্ত্রীর মুখ্য সচিব ড. আহমদ কায়কাউস এর আজকের বক্তব্যের সাথে স্বাস্থ্যমন্ত্রীর কথার কোনো মিল নেই কেনো? গত ২৬ এপ্রিলে প্রথম আলোর খবরে জান যায়ঃ সরকার প্রথম ডোজের টিকা দেওয়া বন্ধ করার সিদ্ধান্ত নিয়েছে। অনিশ্চিত হয়ে পড়েছে প্রথম ডোজ নেওয়া ১৩ লাখ মানুষের দ্বিতীয় ডোজের টিকাও। এর মধ্য দিয়ে করোনা সংক্রমণ মোকাবিলায় দেশে গণটিকাদান শুরু হওয়ার সাড়ে তিন মাসের মাথায় টিকা কর্মসূচি কিছুটা এলোমেলো হতে দেখা যাচ্ছে। পর্যবেক্ষক মহল ও জনস্বাস্থ্যবিদেরা মনে করেন, ভারত থেকে পাওয়া টিকার মজুত ফুরিয়ে আসার পাশাপাশি আমদানি ও সংগ্রহ অনিশ্চিত হয়ে পড়ায় এমন পরিস্থিতি তৈরি হয়েছে। তাঁরা বলছেন, সরকার টিকার জন্য ভারতের ওপর বেশি নির্ভরতা দেখিয়েছে। সরকার বিকল্প উৎসের ব্যাপারে কম মনোযোগী ছিল। টিকা ব্যবহারের ক্ষেত্রে পরিকল্পনার ঘাটতিও রয়েছে। দ্বিতীয় ডোজের টিকা কম পড়ার ঝুঁকি অনেক আগে ধরা পড়লেও সরকার প্রথম ডোজ বন্ধ করার সিদ্ধান্ত নিয়েছে বিলম্বে। স্বাস্থ্য অধিদপ্তর বলেছে, ২৬ এপ্রিল থেকে সারা দেশে প্রথম ডোজের টিকা দেওয়া বন্ধ রয়েছে। সেদিন থেকেই সম্প্রসারিত টিকাদান কর্মসূচির পক্ষ থেকে দেশের সব সিভিল সার্জন, সব সিটি করপোরেশনের স্বাস্থ্য কর্মকর্তা এবং সব উপজেলা স্বাস্থ্য ও পরিবার পরিকল্পনা কর্মকর্তাদের চিঠি দিয়ে প্রথম ডোজ টিকা দেওয়া সাময়িকভাবে বন্ধ রাখতে বলা হয়েছে। এ পর্যন্ত যাঁরা নিবন্ধন করেছেন, তাঁদের সবাই প্রথম ডোজ টিকা পাবেন না। এতো কিছুর পরেও স্বাস্থ্যমন্ত্রীর এমনতর উল্টাপাল্টা কথা বলার কি অর্থ হয়? তিনি বলেন "চীনের সাথে করোনা টিকা ক্রয়ের চুক্তি সম্পন্ন হয়েছে" এটা তো তাহলে ভুল তথ্য। তিনি আসল নিজের কাজে মননিবেশ না করে "টিআইবির এমন মন্তব্য জনগণকে ভুল বার্তা দেয়" একথা বলে নিজেই ভুল বার্তা দিচ্ছেন, এভাবে তার নিজের দায়িত্ব এড়ানোর কি মানে হয়? এদিকে বাংলাদেশে কোভিড-১৯ সংক্রামন বেড়ে গতকাল ৪,০০০ সংক্রামিত এবং ৬০ জনের মৃত্যু হয়েছে। 
করোনা ভাইরাস স্কুল-কলেজে ঢোকে তাই শিক্ষাপ্রতিষ্ঠান দেড়বছর ধরে বন্ধ, কিন্তু বোটক্লাবে করোনা ঢোকেনা তাই দিনরাত খোলা?
চারপাশের নারীদের চোখে-মুখে ভয়, আতঙ্ক। তাঁদের শঙ্কা নিজের নিরাপত্তা নিয়ে, নিজেদের সন্তান-স্বজনদের নিরাপত্তা নিয়ে। এই সমাজে নারী নিরাপদ কোথায়, কখন? স্বামীর সঙ্গে বেড়াতে গিয়ে ধর্ষণের শিকার হয়েছেন নারী। নিজের বাড়িতে লাঞ্ছিত হয়েছেন নারী। চার বছরের শিশুকে ছাড়ে না ধর্ষকেরা! একের পর এক গণধর্ষণ! সামাজিক যোগাযোগমাধ্যম সরব। রাস্তায় নেমেছেন প্রতিবাদকারীরা। প্রতিবাদের দরকার আছে। প্রতিবাদ থেকে সচেতনতা তৈরি হয়। জনমত সংগঠিত হয়। নীতিনির্ধারকেরা তৎপর হন। অন্তত একটা ক্ষেত্রে আমরা দেখছি, সচেতনতা তৈরির সুফল মিলেছে। দেশে কুড়ি বছর আগে অ্যাসিড নিক্ষেপের শিকার নারীর সংখ্যা ছিল ৫০০-এর মতো, ২০১৯ সালে অ্যাসিড–সন্ত্রাসের ঘটনা ঘটেছে ১৮টা
বাংলাদেশে ধনী গরীবের বৈষম্য দূর হোক! বোটক্লাব নিয়ে যে উত্তেজনা শুরু হইছে আমার মতে দেশের দর্শনীয় স্থান হিসেবে জনসাধারনের জন্য সপ্তাহে একদিন এই ক্লাব উন্মুক্ত করা দরকার !!
সংবাদিকরা যেভাবে দেশের মানুষের দুর্দশার কথা জনগনের কাছে তুলে ধরে, প্রধানমন্ত্রীও নিশ্চই মানুষের কথা তেমনি করেই ভাবেন, কিন্তু সেটি প্রকাশ পায় না কেন? এইমাত্র সুইডেনে বাঙালিদের দেওয়া নাগরিক সংবর্ধনায় প্রধানমন্ত্রী ভাষণ দিলেন যেখানে আমিও উপস্থিত ছিলাম ও মনোযোগ দিয়েই শুনলাম। ১ ঘণ্টা ১৮ মিনিট উনি বক্তৃতা দিলেন, দেশের উন্নতির কথা বললেন, অর্থনৈতিক প্রবৃদ্ধির কথা বললেন, বিরোধি দলকেও ভৎসনা করতে ছারলেন না, কিন্তু একবারো রাঙামাটির ১৫০ জন মানুষের মৃত্যুর কথা বললেন না বা ওই উপদ্রুত এলাকায় বসবাসরত মানুষের সহায়তায় কি কি সরকারি পদক্ষেপ নেওয়া হল সে কথা বেমালুম ভুলে গেলেন। অথচ এই সুইডেনের রাজা গুস্তাভ গত ৪ সপ্তাহ আগে জঙ্গিরা যখন চার জন মানুষ হত্যা করে স্টকহোম শহরে, তখন রাজা রাষ্ট্রীয় সফরে ব্রাজিল ছিলেন, এবং ঘটনার সাথে সাথে তিনি রাষ্ট্রীয় সফর ভঙ্গ করে দেশে ফিরে এসে জনগনের পাশে দাড়িয়েছিলেন। সুইডেনে বসবাসকারী বাঙালিরা যখন সেদেশের সরকারের ও জনগনের এত নিবিড় সম্পর্ক পেতে অভ্যস্ত হয়ে পরে তখন নিজদেশের প্রধানমন্ত্রীর কাছথেকে অন্তত এইটুকু সহানুভূতি আশাকরাটা একটা স্বাভাবিক ব্যাপার নয় কি? একজন বন্ধু বলেছিলেন যে প্রধানমন্ত্রী সুইডেন থেকে প্রতিদিন দেশের উপদ্রুত এলাকার খবরাখবর নিচ্ছেন ও প্রয়োজনীয় পদক্ষেপ নিচ্ছেন। আমিও তাই মনে করি, এবং এই কথাটিই তিনি ১ মিনিট বলতে পারতেন তো এই বাঙালিদের সভায়, এবং সেই সাথে ভূমিদস্যুদের পাহাড়ে গাছ কেটে ফেলায় এই দুর্যোগের কারণ বর্ণনা করে উপস্থিত বাঙালিদেরকে আশ্বস্ত করতে পারতেন এই বলে যে এব্যপারে কি কি সরকারি পদক্ষেপ নেওয়া হচ্ছে। প্রবাসে বাংলাদেশিরা ও চায় দেশটা সুইডেনের মত না হোক কিন্তু সভ্যতার পথে এগিয়ে যাওয়ার সাধনায় জনগনের জন্যে কিছুটা হলেও সুখ সমৃদ্ধিতে ভরে উঠুক। এই লেখাটি সমালোচনা হিসেবে না দেখে, ইউরোপে বসবাসকারী বাংলাদেশীদের দৃষ্টিতে রাষ্ট্র ও জনগণের সম্পর্ক কেমন হওয়া উচিত সেই নাগরিকবোধ এর কথা অথবা প্রত্যাশার কথা বলা হয়েছে।
অথর্ব মন্ত্রী আর অথর্ব সংসদীয় কমিটি অথর্ব শসজাহান খান। সরকারি কর্মচারী নারী বা পুরুষ যেই হোক তিনি মুক্তিযোদ্ধাকে গার্ড অফ অনার দেবেন এটাই স্বাভাবিক। নারীর ক্ষমতায়নে বাংলাদেশ যখন এগিয়ে যাওয়ার সাফল্যের দাবিদার, তখন বীর মুক্তিযোদ্ধাদের মৃত্যুর পরে ‘গার্ড অব অনার’ দেওয়ার ক্ষেত্রে নারী কর্মকর্তাদের বাদ রাখতে বলেছে সংসদীয় একটি কমিটি। এর আগে বিয়ে নিবন্ধনে নারীরা কাজী হতে পারবে না বলে আইন মন্ত্রণালয় একটি সিদ্ধান্ত দিয়েছিল। যা আদালত অবধি গড়িয়েছে। হাই কোর্ট মন্ত্রণালয়ের পক্ষে রায় দিলেও সংক্ষুব্ধ পক্ষ আপিল করার সিদ্ধান্ত নেয়। ‘গার্ড অব অনার’ দেওয়ার ক্ষেত্রে কোনো মোল্লাগিরি বরদাস্ত করা হবেনা। জেলা বা উপজেলার সর্বোচ্চ সরকারি কর্মকর্তা ডিসি বা ইউএনও তিনি নারী হলেও মুক্তিযোদ্ধার জন্যে ‘গার্ড অব অনার’ তিনিই দেবেন। 'গার্ড অফ অনার' জানাজা নয়, রাষ্ট্রীয় সন্মান।
সর্ববৃহৎ স্থলবন্দর বেনাপোল, অথচ নেই কোনো সরকারি বেসরকারি হাসপাতাল! বেনাপোল বাংলাদেশে সবচেয়ে বড় স্থলবন্দর, এই বন্দর দিয়ে রেলপথে চলতি অর্থবছরের ৬ মাসে ২৬১ কোটি টাকার পণ্য আমদানি হয়েছে, সেই অনুপাতে রাজস্ব আয় করেছে সরকার। অন্যদিকে রেল কর্তৃপক্ষ ভাড়া বাবদ ২ কোটি ৮৫ লাখ ৫৪ হাজার টাকা আয় করেছে। এ সময়ে রেলপথে পণ্য আমদানি হয়েছে ৮২২ কোটি টাকার; যার পরিমাণ ২ লাখ ৩৯ হাজার ৪৫৪.৩ টন। এদিকে গত বছরের ২০১৯-২০ অর্থবছরে এ পথে ভারত থেকে পণ্য আমদানি হয়েছে ১ লাখ ৮৪ হাজার ৭৩.৯ টন; যা থেকে সরকারের রাজস্ব (নেটলাভ) আদায় হয়েছে ৯ কোটি ৮৮ লাখ ২৬ হাজার টাকা। বেনাপোল সহ খুললনায় করোনা মহামারীর প্রাদুর্ভূত ছড়িয়ে পরেছে ভিষণ ভাবে, এটি একটি পৌরসভা শহর হাজারো মানুষের বাস, অথছ বেনাপোলে একটি হাস্পাতালও নেই! দেশের সর্ববৃহৎ স্থলবন্দর বেনাপোল প্রথম শ্রেণীর পৌরসভা। অথচ এখানে স্বাধীনতার ৫০ বছরেও গড়ে ওঠেনি সরকারি বেসরকারি কোনো হাসপাতাল। কাগজে কলমে ইউনিয়ন উপস্বাস্থ্য কমপ্লেক্স থাকলেও নেই তার অস্তিত্ব। পাচ্ছে না চিকিৎসাসেবা। চিকিৎসা থেকে বঞ্চিত পাসপোর্টযাত্রী, বন্দর ব্যবহারকারী ও এলাকাবাসী। মৌলিক অধিকার থেকে বঞ্চিত ১ লাখ ২ হাজার পৌর নাগরিক। স্বাস্থ্যঝুঁকিতে রয়েছেন কাস্টমস ও বন্দরে কর্মরত ১০ হাজার কর্মকর্তা-কর্মচারি। বন্দর ও পৌর এলাকায় প্রতিনিয়ত ঘটছে দুর্ঘটনা। দেশের সর্ববৃহৎ স্থলবন্দর এলাকায় কোনো সরকারি বা বেসরকারি হাসপাতাল না থাকার বিষয়টি সত্যিই দুঃখজনক বলে এলাকাবাসী মনে করেন। বেনাপোলে আছে বিভিন্ন শিক্ষাপ্রতিষ্ঠান, সরকারি ও বেসরকারি ব্যাংক ও বীমা অফিস। বন্দর ও পৌর এলাকায় প্রতিনিয়ত ঘটছে দুর্ঘটনা। বেনাপোলবাসীদের ৩৮ কিলোমিটার দূরে জেলাশহরে যেতে হয় চিকিৎসাসেবা নিতে। জরুরি সেবা দিতে না পেরে অনেক সময় বেনাপোলের বাইরে হাসপাতালে যেতে যেতে রোগী মারা যান। গত ৬ মাসে এ এলাকায় ৭৫টি সড়ক দুর্ঘটনায় ১২ জন নিহত ও আহত হয়েছে ৯১ জন। আর বেনাপোল পৌরসভা বিভিন্ন রোগে আক্রান্ত হয়ে নিহত ১ শত ৩০ জনকে মৃত্যু সনদ দিয়েছে। গুরুত্বপূর্ণ এই বন্দরে হাসপাতালের অভাবে প্রতিনিয়ত দুর্ঘটনায় চিকিৎসা না পেয়ে মারা যাচ্ছে মানুষ। বেনাপোলবাসীর জোরালো দাবি অবিলম্বে বেনাপোল বন্দর এলাকায় একটি উন্নত মানের হাসপাতাল নির্মাণ করা হোক।
সীমান্ত এলাকায় কোভিড-১৯ সংক্রামণ দ্রুত বাড়ছে, তবুও টেস্ট কিটের দাম সরকারি ভাবে কমলেও বেসরকারিতে কমেনি পিসিআর পরীক্ষার ফি!
খুলনা বিভাগে করোনা সংক্রামন ভয়াবহ রুপ নিয়েছে। এপর্যন্ত ৩৫ হাজার সংক্রামিত হয়েছে এবং মৃত্যুর হার ৬ গুন বেড়েছে। ১০০ বেডের নতুন তৈরি করোনা ডেডিকেটেড হাস্পাতাল এখন রোগীর ধারন ক্ষমতা পেরিয়ে গেছে, অক্সিজেন সর্বরাহ ভেঙ্গে পরেছে। রাজশাহী বিভাগেও ভারতীয় ভ্যারিয়েশন করোনা মহামানী ছড়িয়ে পরেছে। আজ সারা বাংলাদেশে ২,৪৫৩ জন সংক্রামিত ও ৪৩ জনের মৃত্যু। আগামী কাল ইংল্যান্ডে শুরু হচ্ছে G-7 শীর্ষ সম্মেলন এই প্রথম ৭ জন রাষ্ট্র ও সরকার প্রধান সশরীরে একত্র হবেন। মূল আলোচনা করোনা ভাইরাসের সুত্রপাত উদঘাটন করা এবং উন্নতশীল দেশগুলোকে ১ বিলিয়ন ডোজ ভ্যাক্সিন পাঠানো। প্রথমেই যেসব দেশে সংক্রামন ও মৃত্যুর হার বেশি তারা পাবে ভ্যাক্সিন। বাংলাদেশ এতোদিন সংখ্যা কমিয়ে দেখানোর ফলে এই ভ্যাক্সিন সহায়তা হয়তো দেরিতে পাবে। ইউরোপ ও যুক্তরাষ্ট্র অনেকটা নিয়োন্ত্রনে এনেছে। বাংলাদেশে ৫৬০ টি ইসলামিক সেন্টার নয়, ৫৬০ টি হাস্পাতাল নির্মান করা প্রয়োজন। ইসলামী সেন্টার মানুষের জীবন রক্ষা করেনা, হাস্পাতালে চিকিৎসাসেবা নিয়ে জীবন রক্ষা হয়।
১৯৩০ সালে ১৪ই জুলাই জার্মানীর বার্লিনে আইনস্টাইনের গৃহে তোলা একটি দূষ্প্রাপ্য ছবি। ছবিতে বাঁ দিক থেকে চেয়ারে বসে - আইনস্টাইন, তার স্ত্রী এলসা ও কবিগুরু রবীন্দ্রনাথ ঠাকুর। ছবিতে বাঁ দিক থেকে দাঁড়িয়ে- প্রথম ব্যাক্তির পরিচয় অজানা, আইনস্টাইনের সৎ কন্যা মার্গট, প্রশান্ত চন্দ্র মহলানবিশ, কবিগুরুর পুত্রবধু প্রতিমা দেবী ও প্রশান্ত চন্দ্র মহলানবিশের স্ত্রী রানী মহলানবিশ।
ডিউক অফ এডিনবার্গ, প্রিন্স ফিলিপ, জন্ম ১০ জুন, ১৯২১ গ্রিসের ও ডেনমার্ক এর প্রিন্স হিসাবে গ্রীস কিংডমের করফুতে সোম রেপোস ক্যাসলে জন্ম; তিনি রানী এলিজাবেথ-২ এর স্বামী হিসেবে প্রায় ১০০ বছর বেঁচে ছিলেন, এবছর ৯ ই এপ্রিল, ২০২১ সালে উইন্ডসর ক্যাসল, মৃত্যুবরণ করেন। তাঁর ১০০ তম জন্মদিন উপলক্ষে এই ভিডিওটা পোস্ট করলাম যাতে দেখা যাচ্ছে প্রিন্স ফিলিপ, ১৯৬১ সালের ফেব্রুয়ারিতে বাংলাদেশ (ততকালীন পূর্ব বঙ্গ) রানী এলিজাবেথ -২ এর সাথে সফর করেছিলেন। যুক্তরাজ্যের রানী এলিজাবেথ ও রাজপুত্র প্রিন্স ফিলিপ, তখন প্রিন্সের বয়স ৪০ বছর আর রানী এলিজাবেথ ৩৫ বছর।
ঢাকাকে ভাবা হয় দুনিয়ার সবচেয়ে অপরিচ্ছন্ন মেগাসিটি হিসেবে। যানজটের এ নগরী আবারও বিশ্বের বসবাসের অযোগ্য শহরের তালিকায় নাম লেখাল। ১৪০ শহরের মধ্যে ১৩৭ নম্বর র‍্যাংকিংয়ে ঢাকা। বাসযোগ্য শহরের নতুন তালিকা প্রকাশ করেছে দ্য ইকোনমিস্টের সিস্টার কোম্পানি ইকোনমিস্ট ইন্টেলিজেন্স ইউনিট (ইআইইউ)। বিভিন্ন দেশের শহরের ওপর জরিপ চালিয়ে ১৪০টি শহরের র‍্যাংকিং প্রকাশ করেছে সংস্থাটি। এ বছর ৩৩ দশমিক পাঁচ পয়েন্ট নিয়ে সর্বশেষ ঘোষিত তালিকার চেয়ে একধাপ এগিয়েছে ঢাকা। তালিকায় একেবারে তলানিতে রয়েছে সিরিয়ার রাজধানী দামেস্ক। ২০২১ সালের সর্বশেষ এই জরিপে বসবাসের যোগ্য শহরের তালিকায় শীর্ষ অবস্থানে রয়েছে নিউজিল্যান্ডের অকল্যান্ড। দ্বিতীয় ওসাকা, তৃতীয় অ্যাডিলেড, চতুর্থ টোকিও এবং পঞ্চম ওয়েলিংটন, ৬ষ্ঠ পার্থ, সপ্তম জুরিখ, অষ্টম জেনেভা, নবম মেলবোর্ন ও দশম স্থানে রয়েছে ব্রিসবেন।
করোনাকালে যখন সারা পৃথিবীতে গণজমায়েত নিষিদ্ধ তখন বাংলাদেশে আজ বৃহস্পতিবার ৫৬০ টি ইসলামি সেন্টার (মডেল মসজিদ) উদ্ভোদন করে কিসের বারতা দেওয়া হচ্ছে? শিক্ষাপ্রতিষ্ঠান এক বছর হয় বন্ধ, ছাত্রদের শিক্ষা বন্ধ, পরিক্ষা বন্ধ, কিন্তু নতুন মসজিদ খোলা হচ্ছে কার জন্যে?
কৃষিমন্ত্রী ৫ মিনিটে জন্যে নদী পার হয়ে কৃষকদের কাছে যাচ্ছেন তাতে তাঁর সিংহাসন সাথে নিয়ে যাচ্ছেন, হাজার হোক তিনি যুক্তরাষ্ট্রের 'পারডু বিশ্ববিদ্যালয় থেকে পিএইচডি অর্জন করেছেন', তিনি কি নৌকার পাটাতনে বসতে পারেন? বঙ্গবন্ধু অবশ্য মাটিতেই বসেছিলেন বাংলার কৃষকদের সাথে দেখা করতে গিয়ে।
বাংলাদেশের প্রকৌশলীরা কি সঙ্গীত স্কুলে লেখাপড়া করে ইঞ্জিনিয়ার হয়েছেন? ফৌজদারহাট-বায়েজিদ সংযোগ সড়কটি ৯০ ডিগ্রী এঙ্গেলে ১৫টি পাহাড় কেটে সড়কটি নির্মাণ করেছে চিটাগাং উন্নয়ন কর্তৃপক্ষ (সিডিএ), অতিবৃষ্টিতে খাড়া পাহাড়ে মাটির ধস নেমে রাস্তা ভরাট হয়ে যাচ্ছে। ভারী বৃষ্টিপাতে পাহাড় ধসে বড় ধরনের দুর্ঘটনা হতে পারে। এসব পাহাড় কাটার দায়ে সিডিএকে ১০ কোটি টাকা জরিমানা করেছিল পরিবেশ অধিদপ্তর। পাহাড়ধসের শঙ্কায় বন্ধ হলো ফৌজদারহাট-বায়েজিদ সংযোগ সড়ক। উল্লেখযোগ্য যে, ৬ কিলোমিটার এই ৪ লেনের সংযোগ সড়ক ফৌজদারহাট-বায়েজিদ প্রকল্পের খর্চা বহুবার বৃদ্ধি হতে হতে বর্তমান ব্যয় দাঁড়িয়েছে ৩১০ কোটি টাকায়। 
খুলনা বিভাগে করোনা টেস্ট থেকে সংক্রামনের হার ৩৪% এ পৌঁছেছে, নাটোরে রাজশাহীতে ৬০% এদিকে সংসদে বাজেট প্রশ্ন-উত্তর নিয়ে তামাসা চলছে। টাকা পাচারের কথা নাকি অর্থমন্ত্রী জন্মেও শোনেননাই, তিনি কি ঘুমিয়ে ছিলেন এতোদিন? তাহলে শুনুন জনাব আ.ফ.ম.মুস্তাফা কামাল, দেশটা আমি ১ লক্ষ ৩০ হাজার মুক্তিযোদ্ধার সাথে একত্রে যুদ্ধ করে স্বাধীন করেছি, ওসব ফাজলামি রাখুন সুষ্ঠু ভাবে দেশাটা পরিচালনা করুন, স্বাস্থ্যসেবায় জিডিপি'র ৫% বরাদ্দ দিন, টাকাটা আপনার নয়, জনগনের। ইউরোপ আমেরিকায় জিডিপি'র ২০% বরাদ্দ দিয়েও করোনা নিয়ন্ত্রণে আনতে হিমসিম খাচ্ছে, আপনার উপদেষ্টা দের সাথে পরামর্শ করুন। এবার করোনার তৃতীয় ঢেউ আসছে বাংলাদেশে। আজ আবার সংক্রামণ বেড়ে ২,৩২২ জন সনাক্ত হয়েছে, আর মৃত্যু ৪৪ জন।
মুনিয়া হত্যার দায়ে মামলার আসামী আনভির এখন শেখ রাসেল ক্রীড়াচক্রের সভাপতি। সরকার পুলিশ সাংবাদিক কেউ মুখ খোলেনা কেনো?
জার্মান স্বাস্থ্যমন্ত্রীর বিদায়ের ঘন্টা বেজেগেছে, কারণ চীন থেকে আমদানি করা ত্রুটিপূর্ণ মাস্ক গরীবদেরকে বিতরণ করার কথা বলেছেন তিনি। নিজে কোনো অপরাধ না করলেও জনগনকে 'গরীব' বলে তুচ্ছজ্ঞান করায় কোয়ালিশন পার্টনার (এসপিডি) তাঁকে আর ছাড়ছেনা। আজকালের মধ্যেই সিদ্ধান্ত হবে।
বঙ্গবন্ধুর পরিহিত 'মুজিব কোট' এর নকশা, নির্মাণ শৈলী আর ডার্ক কৃষ্ণাভ রঙ ইত্যাদি মিলেই তার পরিচ্ছন্নতা, লালিত্য ও ভাবগাম্ভীর্য বজায় রয়েছে সকলের কাছে। বাংলাদেশের স্বাস্থ্যমন্ত্রী 'লাল পাংক রঙ্গের' মুজিব কোট গায়ে দিয়ে প্রকৃতার্থে বঙ্গবন্ধুকে অপমান করেছে। এই ন্যূনতম সেন্সটাও তার নাই? এই স্বাস্থ্যমন্ত্রী সকলের সমালোচনায় পরেও চেয়ার আঁকড়ে ধরে বসে আছে কেনো? বঙ্গবন্ধুর মুজিব কোটের একটি রাজনৈতিক ম্যাসেজ (বৈশিষ্ট্য) ছিল। কোটে ছয়টি বোতাম ব্যবহার হতো। এই ছয়টি বোতাম ব্যবহার করার কারণ হলো ১৯৬৬ সালের ছয় দফা আন্দোলনের প্রতীক। আর কালো রঙ্গের কাপড় একদিকে সেসময়ের বিষণ্ণতা অন্যদিকে আগামী দিনের অভিজাতের প্রতীক এই কালো রঙ। ভাবতেও অবাক লাগে, একজন নেতা কতটা দেশপ্রেমিক হলে পোশাকের মধ্যেও দেশপ্রেম ধারণ করতেন। তার পরিধেয় কোট এ সময়ে এসেও ফ্যাশনপ্রিয় মানুষের কাছে স্টাইল সিগমেন্ট হিসেবে ধরা দিয়েছে। ফরমাল পোশাকের সঙ্গে এ সময়ও সমান জনপ্রিয় মুজিব কোট। রাজনীতিবিদ থেকে শুরু করে হালের জনপ্রিয় মডেল অনেকেই এই কালো মুজিব কোট পরছেন। আর স্বাস্থ্যমন্ত্রী পাংক রঙের মুজিব কোট গায়ে দিয়ে জাতীর পিতাকে অপমান করেছে।
মধ্যপ্রাচ্যে গৃহকর্মী হিসেবে বাংলাদেশের প্রায় ৮ লক্ষ নারী কর্মী আছে যাদের বেশিরভাগ যৌন লাঞ্ছনার শিকার। বাংলাদেশ সরকারের কোনো প্রতিবাদ নাই, তারা রেমিটেন্স হিসাব করে শুধু
নতুন বাজেটে করোনার কারনে ৬ কোটি কর্মহীন দরিদ্র মানুষের জন্যে বিশেষ বরাদ্দ না থাকলেও, "মহামারি করোনাভাইরাসের মধ্যেও হযরত শাহ্‌জালাল আন্তর্জাতিক বিমানবন্দরের তৃতীয় টার্মিনালের নির্মাণ কাজ ১৬ শতাংশ সম্পন্ন হয়েছে", বলেন সংশ্লিষ্ট মন্ত্রী, যদিওবা করোনাকালীন সময়ে বিমানবন্দর ৫০% বিমান ওঠানামা বন্ধ। তিনি বলেন "তৃতীয় টার্মিনাল শেষ হলে ঢাকার এই বিমান বন্দর পৃথিবীর বৃহত্তম বিমান বন্দরে পরিনত হবে"। এসব চাটুকারিতা শুনে দরিদ্র মানুষরা হাসবে না কাঁদবে?
ফিনল্যান্ড পৃথিবীর করাপশন এর লিস্টে সবচেয়ে নিচে, অর্থাৎ করাপশন প্রায় নাই, তবুও সেদেশের প্রধানমন্ত্রী, সান্না মারিন, যখন প্রতিদিন তাঁর প্রাতঃরাশ (breakfast) খর্চার জন্যে রাষ্ট্রীয় কোষাগার থেকে প্রতিদিন ১০ টাকা (ইউরো) ব্যয় করেন তখন সেটা খবর হয়, এমনকি পার্লামেন্টে সমালোচনা হয়। জনপ্রিয় প্রধানমন্ত্রী সান্না মেরিনকে এতোদিনের প্রাতঃরাশ ১০ টাকা হারে প্রায় ১৪ হাজার ইউরো রাষ্ট্রীয় কোষাগারে ফিরে দিতে হবে। ফিনিশ রাষ্ট্রপতি সৌলি নিনিস্টি, ঘোষণা করেছিলেন যে তিনি নিজের খাবারের জন্য অর্থ প্রদান করছেন। অথচ একজন প্রধানমন্ত্রী করদাতার ব্যয়ে কতটা প্রাতঃরাশ করতে পারেন? ফিনল্যান্ডে গত কয়েক দিন ধরে এটি নিয়ে ভাবছে। ফিনিশদের ট্যাবলয়েড «ইলতালেহাতী» রিপোর্টের পরে বলেছিলেন যে সামাজিক গণতান্ত্রিক দলের সান্না মেরিন (৩৫) তাঁর হাসবেন্ড এর সাথে নাস্তা করার জন্য এক মাসে প্রায় ৩০০ ইউরো চেয়েছেন তাঁর সাথে তাঁর হাসবেন্ড ও সরকারী বাসভবনে থাকেন। ফিনিশ পুলিশ শুক্রবার প্রাথমিক তদন্তের ঘোষণা দিয়েছে। "প্রধানমন্ত্রী হিসাবে আমি এই সুবিধাটি চেয়েছিলাম না, বা সিদ্ধান্তে আমি জড়িত ছিলাম না," সংবাদপত্রের প্রতিবেদন প্রকাশের পরে মারিন টুইট করেছিলেন। "প্রাতঃরাশের ব্যয়" তাদের পূর্বসূরীদেরও দেওয়া হত বলেছেন প্রধানমন্ত্রী মারিন। একজন রাজনীতিবিদ বলছিলেনঃ ফিনল্যান্ড যেহেতু শীতপ্রধান দেশ ও সকাল ৯ টাতেও অন্ধকার থাকে তাই দায়ীত্ববান মানুষরা প্রাতঃরাশ ছাড়াই অফিসে আসেন ও সেখানেই ব্রেকফাস্ট করেন, তাই ১০ ইউরো প্রতিদিন বরাদ্দ থাকে প্রধানমন্ত্রীর জন্যে, কিন্তু তবুও এই সামান্য ব্যপার নিয়ে পার্লামেন্টে সমালোচনা হয়।
স্বাস্থ্যবিভাগের লুটপাট করে যখন দেখেছে চেয়ারটা এখনো নড়বড়ে হয়নি, তখন বীমা জালিয়াতি'তে নেমেছেন তিনি
এক সমীক্ষায় দেখা গেছে সারা বিশ্বে করোনা লকডাউনে শহরগুলোতে অপরাধ কমেছে, কিন্তু বাংলাদেশে স্বাস্থ্যবিভাগে লুটপাট ও অপরাধ বেড়েছে।
একটা আলোচনা ঘুরে ফিরে প্রতিবার চোখে পরে, সেটা হলো: "ঢাকা বিশ্ববিদ্যালয় এর সৃষ্টিতে নাকি নবাব স্যার সলিমুল্লাহ ৬০০ একর জমি দান করেছেন অথছ নবাবের এই অসাধারন অনুদানের জন্যে কেউ ধন্যবাদ দেয়না" এব্যপারে আমি ভিন্যমত প্রকাশ করি। প্রথমত পাব্লিক বিশ্ববিদ্যালয় পাব্লিক প্লেসেই গড়ে ওঠে, কারো অনুদানে এই বিশাল ইন্সটিটিউশন হয়না, একমাত্র রাষ্ট্রীয়ভাবেই তৈরি হয় বিশ্ববিদ্যালয়। ঢাকার নবাব পরিবার বৃটিশদেরই সৃষ্টি তাদের ক্ষমতা শক্তিশালী করার জন্যে। ঢাকার প্রথম নবাব: খাজা আলীমুল্লাহ ছিলেন ঢাকার প্রথম নবাব, তার মাধ্যমেই বৃটিশ রা ১৭৫৭ পলাশী যুদ্ধের পরে নবাবদের মাধ্যমে ক্ষমতা ধরে রেখেছিলো। আলীমুল্লাহ'র পুত্র আব্দুল গনী ঢাকার দুইতৃতীয়াংশের মালিক হন বৃটিশদের সহায়তাতেই। তার পুত্র নবাব খাজা আহসানুল্লাহ আরো প্রতাপশালী হয়ে ওঠে। এভাবেই বংশানুক্রমে নবাব সলিমুল্লাহ ও তার পরিবার পুরো ঢাকার মালিক হয়ে ওঠে। ঢাকা বিশ্ববিদ্যালয় শুধু জমি দান করেই সৃষ্টি হয়নাই, শিক্ষা ও সংস্কৃতির মানুষ হতে হয়। 'আহুসানউল্লাহ সলিমুল্লাহ'রা উর্দুভাষায় কথা বলতেন। ঢাকা বিশ্ববিদ্যালয় প্রতিষ্ঠায় সলিমুল্লাহ তার নিজের জমি দেয়নি, সেটা জনগনেরই সম্পদ, যা তারা জনগনের কাছথেকে জবরদখল করেছিলেন, সেটাই রাষ্ট্রীয়ভাবে বিশ্ববিদ্যালয় এর জন্যে বরাদ্দকৃত হয়। আর আদর্শগত ভাবে যে ব্যক্তিবর্গ বিশ্ববিদ্যালয় তৈরিতে অক্লান্ত পরিশ্রম করেছেন তাঁদের মধ্যে অন্যতম হলেন সৈয়দ নওয়াব আলী চৌধুরী, তিনি তৎকালীন পূর্ব বাংলা টাঙ্গাইলস্থ ধনবাড়ীর জমিদার ছিলেন।তিনি ঢাকা বিশ্ববিদ্যালয়ের অন্যতম প্রতিষ্ঠাতা। তিনি অবিভক্ত বাংলার প্রথম মুসলমান মন্ত্রীর দায়িত্ব পালন করেন। ১৮'শ এর শেষের সময় তিনি অবিভক্ত বাংলার শিক্ষামন্ত্রী ছিলেন। তার দৌহিত্র মোহাম্মদ আলী বগুড়া, পাকিস্তানের তৃতীয় প্রধানমন্ত্রী ছিলেন। ১৮৯৫ থেকে ১৯০৪ পর্যন্ত সৈয়দ নওয়াব আলী চৌধুরী সাহেবের কর্মতৎপরতা ছিল প্রধানত সাহিত্য ও সংস্কৃতি কেন্দ্রিক। তিনি নিজে জমিদার হয়েও প্রথম বাংলা সাহিত্য পত্রিকা প্রকাশ করেছিলেন, তাই বিশ্ববিদ্যালয় স্থাপনের প্রয়োজনীয়তা অনুভব করেছিলেন তিনি। ১৮৯৫ সালে প্রথম সাপ্তাহিক মিহির-সুধাকর নামের পত্রিকা আত্মপ্রকাশ করে। এর মালিক (প্রকাশক) ছিলেন নওয়াব আলী চৌধুরী। এজন্য একটি প্রেস ক্রয় করে তিনি কলকাতায় তার নিজ বাসভবনে স্থাপন করেন। ড. মুহম্মদ শহীদুল্লাহ, পণ্ডিত রেয়াজউদ্দিন আহমদ আল মাশহাদী, কবি মোজাম্মেল হকের সাহিত্য প্রকাশনায় নওয়াব আলী চৌধুরীর দান ছিল অপরিসীম। ফলে উল্লেখিত লেখকগণ তাদের বিভিন্ন প্রকাশনা নওয়াব আলী চৌধুরীর নামে উৎসর্গ করেন। শিক্ষানুরাগী অনন্য জমিদার নওয়াব আলী চৌধুরী নিজেও বিভিন্ন বিষয়ে ১০টি গ্রন্থ রচনা করেছেন। কাজেকাজেই শুধু 'জমি দান করে' বিশ্ববিদ্যালয়ের ভবন তৈরি করা গেলেও শিক্ষার প্রয়োজনীয়তা উর্দু ভাষাভাষী নবাব সলিমুল্লাহ'র কাছথেকে আসেনি বরং সাহিত্য ও সংস্কৃতির ধারক নওয়াব আলী চৌধুরীর কাছথেকে এসেছিলো। সুতরাং ৬০০ একর নবাবের জমি দান করা নয় (দান নয়, এটা রাষ্ট্রীয় সম্পদ এলোকেশন করা হয় বিশ্ববিদ্যালয় এর নামে), তাই, নবাব সলিমুল্লাহ নয়, জমিদার সৈয়দ নওয়াব আলী চৌধুরী, ঢাকা বিশ্ববিদ্যালয় প্রতিষ্ঠার অন্যতম প্রধান প্রস্তাবক ছিলেন। প্রথম শিক্ষাবর্ষে বিভিন্ন বিভাগে মোট ছাত্রছাত্রীর সংখ্যা ছিল ৮৭৭ জন এবং শিক্ষক সংখ্যা ছিল মাত্র ৬০ জন। এই বিশ্ববিদ্যালয়ের প্রথম ছাত্রী লীলা নাগ (ইংরেজি বিভাগ; এমএ-১৯২৩)। যে সব প্রথিতযশা শিক্ষাবিদ বিশ্ববিদ্যালয়ের প্রতিষ্ঠালগ্নে শিক্ষকতার সাথে জড়িত ছিলেন তারা হলেনঃ হরপ্রসাদ শাস্ত্রী, এফ. সি. টার্নার, ড: মুহম্মদ শহীদুল্লাহ, জি.এইচ. ল্যাংলি, হরিদাস ভট্টাচার্য, ডব্লিউ. এ. জেনকিন্স, রমেশচন্দ্র মজুমদার, স্যার এ. এফ. রাহমান, সত্যেন্দ্রনাথ বসু, নরেশচন্দ্র সেনগুপ্ত, জ্ঞানচন্দ্র ঘোষ প্রমুখ। ১৯৫২ সালে ভাষা আন্দোলন থেকে শুরু করে ১৯৭১-এর স্বাধীনতা যুদ্ধ এবং পরবর্তীতে সব জন-আন্দোলন ও সংগ্রামে এই বিশ্ববিদ্যালয়ের রয়েছে গৌরবময় ভূমিকা। স্বাধীনতা যুদ্ধে এ বিশ্ববিদ্যালয় পাকিস্তানি হানাদার বাহিনীর আক্রমণের শিকার হয়। এতে এই বিশ্ববিদ্যালয়ের শিক্ষক-কর্মকর্তা-কর্মচারী এবং ছাত্র-ছাত্রীসহ শহীদ হয়েছেন অনেকে। বিশ্ববিদ্যালয়ের শিক্ষক ও ছাত্রছাত্রীদের কঠোর নিয়ন্ত্রণে রাখার লক্ষ্যে ১৯৬১ সালের আইয়ুব সরকারের জারি করা অর্ডিন্যান্স বাতিলের জন্য ষাটের দশক থেকে শিক্ষকদের দাবির পরিপ্রেক্ষিতে স্বাধীনতার পর জাতির জনক বঙ্গবন্ধু শেখ মুজিবুর রহমান ওই অর্ডিন্যান্স বাতিল করেন এবং ঢাকা বিশ্ববিদ্যালয় আদেশ-১৯৭৩ জারি করেন। ফলে এই বিশ্ববিদ্যালয় একটি স্বায়ত্তশাসিত প্রতিষ্ঠানের মর্যাদা লাভ করে এবং পরিচালনা ও ব্যবস্থাপনার ক্ষেত্রে গণতান্ত্রিক রীতি প্রতিষ্ঠিত হয়। কাজেই বিশ্ববিদ্যায়ের সৃষ্টিতে ৬০০ একর জমি নবাব সলিমুল্লাহর ব্যক্তি সম্পত্তি নয় বরং রাষ্ট্রীয়ভাবে এই বিশ্ববিদ্যায় তৈরি হয়েছে।
চীনে এক পরিবারে ৩ সন্তানের জন্ম দেওয়ার অনুমতি দেওয়া হলো: জন্মহার কমে যাওয়ায় চীনা দম্পতিদের তিনটি পর্যন্ত সন্তান নেওয়ার অনুমতি দিয়েছে দেশটির সরকার। আজ সোমবার বিবিসির প্রতিবেদনে এ তথ্য জানানো হয়। চীনে দীর্ঘদিন ধরে চলে আসা এক সন্তান নীতির সংস্কার করে ২০১৬ সাল থেকে দুই সন্তানের অনুমতি দেওয়া হয়। তবে ওই নীতিতেও জন্মহার না বাড়ায় এবং অর্থনীতিতে এর প্রভার না ফেলায় নতুন করে তিন সন্তানের অনুমতি দেওয়া হয়েছে। চীনের শহরগুলোতে সন্তান লালন পালনে অতিরিক্ত ব্যয়ের কারণে সন্তান নিতে চান না অনেক চীনা দম্পতি। দেশটির রাষ্ট্রীয় গণমাধ্যমে বলা হয়েছে, এক পলিটব্যুরো বৈঠকে প্রেসিডেন্ট শি জিনপিং এই সিদ্ধান্তের অনুমোদন দিয়েছেন। এ বিষয়ে চীনা গণমাধ্যম সিনহুয়ার প্রতিবেদনে বলা হয়েছে, সরকারের কৌশল অনুযায়ী দেশের জনকাঠামো ঠিক রাখতে এবং বয়স্ক জনগণের সঙ্গে সক্রিয়ভাবে মানবসম্পদের পরিবর্তনে ভূমিকা রাখবে এই পদক্ষেপ।
৫৬ বছর বয়সী ব্রিটিশ প্রধানমন্ত্রী বরিস জনসন ৩৩ বছর বয়সী ক্যারি সাইমন্সকে বিয়ে করছেন। ২৩ বছরের ছোট ক্যারি তার তৃতীয় স্ত্রী। এই যুগল গতকাল ওয়েস্টমিনস্টার ক্যাথিড্রালে একান্ত স্বল্পসংখ্যক অতিথি নিয়ে বিয়ের অনুষ্ঠানে উপস্থিত ছিলেন।
ভ্রষ্ট আমলাতন্ত্রের বিরুদ্ধে প্রতিবাদ করাই হলো আধুনিক স্টাইল, আর সুশাসন থেকে কল্যাণ পাওয়া হলো লাইফস্টাইল
আজ ২৯ শে মে ২০২১ আমার কোভিড-১৯ ভ্যাক্সিনের প্রথম ডোজের ডেট ছিলো, বিশাল আয়োজন বার্লিনের এই ভ্যাক্সিন সেন্টার, আরো অনেক সেন্টারের মতো এটাও পুরো একটা স্টেডিয়াম এরেনায় এই ব্যবস্থা করেছে। হাজারো ভলেন্টিয়াররা স্তরে স্তরে প্রাথমিক কাজগুলো যেমন নিরাপদ দুরত্বে থেকে লাইন করে রি-রেজিষ্ট্রেশন, শরীরের তাপমাত্রা মাপা, কগজপত্র পরিক্ষা, আইডি কার্ড পরিক্ষা ইত্যাদি সম্পন্ন করে নির্ধারিত ক্যেবিনে, ডাক্তারের পরামর্শ তারপর একজন নার্স ও ডাক্তার এসে আবারো পরামর্শ দিয়ে ভ্যাক্সিন দিয়ে দিলেন। ভ্যাক্সিনেশন মাত্র ২ মিনিটে শেষ হলেও এর প্রস্তুতি ও পরবর্তী করণীয় ইত্যাদিতে ২ ঘন্টা সময় লাগলো। কারন এতো মানুষের ভীড় যে, গাড়ি চালিয়ে এরেনার কাছাকাছি ড্রাইভ করে যাওয়ার কোনো সুযোগ নেই, সকল রাস্তা বন্ধ করে রাখা হয়েছে। তারা অবশ্য আগ্রিম এনাউন্স করেছিলো গাড়ি ছাড়া সেখানে যেতে, ফিরে আসার ট্যাক্সি ভাড়াটাও জার্মান সরকার বহন করেছে, ভ্যাক্সিন তো সম্পুর্ণ বিনামুল্যে। প্রতিদিন ১ মিলিয়ন মানুষকে ভ্যাক্সিন দেওয়া হচ্ছে এদেশে। এই মাসে আজকের হিসেব অনুসারে দেশটিতে ৫১% জনগোষ্ঠীকে ভ্যাক্সিন দেওয়া হয়েছে, আর জুলাইয়ের শেষে ৭৫% জনগোষ্ঠী এই করোনা প্রতিষেধক ভ্যাক্সিন পাবেন (১৬ বছরের ছেলেমেয়ে ছাড়া), ৫ টি কোম্পানির ভ্যক্সিন জার্মানিতে দেওয়া জচ্ছে, বায়োঅনটেক / ফাইজার, অ্যাস্ট্রাজেনেকা, মর্ডানা এবং জনসন অ্যান্ড জনসন মিলিয়ে ৭৫ মিলিয়নেরও বেশি ভ্যাকসিন ডোজ জার্মান ফেডারেল রাজ্যেগুলিয়ে পৌঁছে দেওয়া হয়েছে। আমি বায়োঅনটেক / ফাইজার ভ্যাক্সিন নিয়েছি। ভ্যাক্সিন দেওয়ার পরেও পার্শ্বপ্রতিক্রিয়া সহ অন্যান্য কাউন্সিলিং করার জন্যেও আলাদা কর্মী নিয়োগ করা হয়েছে। জনগনের জন্যেই রাষ্ট্রব্যবস্থা আর তার সরকার এটাই সব সময় প্রমাণিত হয় এখানে। অবাক ব্যাপার এই যে, বিশাল এই আয়োজন বিনাপয়সায় ভ্যাক্সিন, স্বাস্থ্যসেবা তারজন্যে কিন্তু জার্মানিতে বসবাসরত দেশি বিদেশি কাউকেই 'প্রধানমন্ত্রী'কে ধন্যবাদ দিয়ে "মাননীয় প্রধানমন্ত্রী আপনাকে ধন্যবাদ" বলতে শুনলাম'না। এরা কি অকৃতজ্ঞ? 
সাংবাদিক রোজিনা ইসলাম'কে নিয়ে গত দুসপ্তাহ তুমুল আলোচনা সমালোচনার ঢেউ সামাজিক যোগাযোগ মধ্যমে উঠে এখন আবার চুপচাপ, এরই মাঝে গতকাল সংবাদ শিরোনাম দেখলাম 'রোজিনার ফেসবুক একাউন্ট হ্যাকড'। রোজিনা ইসলামের ফেসবুক হ্যাকড করলো কে? সিনিয়র সাংবাদিক রোজিনা ইসলামের বন্ধ (ডি-অ্যাকটিভেড) করে রাখা ফেসবুক অ্যাকাউন্ট হ্যাক হওয়ার অভিযোগ উঠেছে। সেটিতে রোজিনা ইসলাম আর প্রবেশ করতে পারছেন না। তাই রোজিনা ইসলামের ফেসবুকে অ্যাকাউন্ট থেকে কোনো স্ট্যাটাস আসলে তিনি বা তার পরিবার এর দায়-দায়িত্ব নেবে না বলে স্পষ্ট জানিয়ে দিয়েছেন রোজিনা ইসলামের স্বামী মনিরুল ইসলাম মিঠু। কে বা কারা তার ফেসবুক অ্যাকাউন্ট হ্যাকড করেছে তা এখনও জানা যায়নি। ইতিহাসের প্রেক্ষাপটে সুষ্ঠু সাংবাদিকতার মূল্যায়ন করা হয়ে থাকে, আর অপসাংবাদিকতার সমালোচনা হয়। শুধু দেশ, জাতি নয়, বিশ্ব উন্নয়ন ও শান্তি প্রতিষ্ঠার ব্যাপারেও সাংবাদিকদের অগ্রণী ভূমিকা দেশে দেশে যে ভাবে স্বীকৃত, অপ সাংবাদিকতা ঠিক তেমনি ভাবে অগ্রহণযোগ্য। বাংলাদেশের সাংবাদিকরা যখন সংবাদের শিরনাম দেয় যেমনঃ (গত দুবছরের কিছু সংবাদ শিরনাম) "সারাবিশ্বের মন্ত্রীরা বাংলাদেশের মন্ত্রীদের কাছে পরামর্শ চায়": জনৈক মন্ত্রী মহোদয়। "ওয়াসার পানি শতভাগ সুপেয়": ওয়াসা এমডি মহোদয়। "বিশ্বের অন্যান্য দেশ এখন সুইজারল্যান্ড নয় বরং বাংলাদেশ হতে চায়": জনৈক এমপি মহোদয়। "পাবলিক টয়লেটগুলো ফাইভ স্টার হোটেলের মতো": জনৈক মেয়র মহোদয়। তখন প্রশ্ন আসে৷ মন্ত্রী এমপি রা যেমন সস্তা পপুলারিটি খোঁজে, সাংবাদিকরাও সাংবাদিকতার এথিক্স ভুলে মুখরোচক সংবাদ পরিবেষণ করেন। আমার এক কাজিন, সাইফুল বারি, তুখোড় সাংবাদিক ছিলেন, বাংলাদেশ বেতারের ডাইরেক্টর জেনারেন ছিলেন, যদিও সরকারি এজেন্সিতেই কাজ করতেন তবুও সরকারের সমালোচনা করতে ছাড়তেন না। তাঁর মুখেই শুনেছিলাম, নেহেরু জামাতা ফিরোজ গান্ধী'র কথা, দেশভাগের পরে একজন সাংবাদিক হিসেবে শুরু করে সংবাদপত্রের স্বাধীনতার গুরুত্ব বুঝতে পেরেছিলেন ফিরোজ গান্ধী। স্বাধীনতার পর, সাংবাদিকদের সংসদীয় কার্যক্রমে প্রতিবেদন করার অনুমতি দেওয়া হয়নি এবং এ ধরনের কার্যধারার প্রকাশের বিরুদ্ধে একটি মামলা করেছিলো ফিরোজ গান্ধী। তিনি ১৯৫২ সালে স্বাধীন ভারতের প্রথম সাধারণ নির্বাচনে জিতেও সাংবাদিকতা পেশা ছাড়েননি। একাধারে ছিলেন সংসদে ক্ষমতাসীন দল কংগ্রেসের এমপি অন্যদিকে তুখোড় সাংবাদিক ছিলেন। নেহেরুর সাথে সেই থেকেই ফিরোজ গান্ধীর দ্বন্দ। এমনকি তিনি যখন সংসদে বক্তব্য দিতেন, তিনি প্রাসঙ্গিক পর্যবেক্ষণ করতেন এবং পরবর্তী কয়েক বছরে কংগ্রেস সরকারের জন্য বিরাট সমস্যা সৃষ্টি করেছিলেন। ১৯৫৬ সালে, ফিরোজ গান্ধী সংসদে একটি বিল তুলেছিলেন 'প্রেস স্বাধীনতার' পক্ষে সমর্থন করে, যা পরে সংসদীয় আইন (প্রকাশের সুরক্ষা) হিসাবে আইন প্রণয়ন করা হয়। 'প্রকাশের সুরক্ষা' আইনের বলেই ফিরোজ গান্ধী নেহেরুর ক্যেবিনেটের তৎকালীন অর্থমন্ত্রীর বিরুদ্ধে রাষ্ট্রের অর্থ আত্মসাত এর অভিযোগ তুলে সপ্তাহের পর সপ্তাহ পার্লামেন্টের ভেতরে ও সংবাদপত্রে লেখালেখি করে অবশেষে ১৯৫৮ সালে অর্থমন্ত্রী 😭. Krishnamachari কে পদত্যাগ করতে বাধ্য করেছিলো। শোনা যায় সেই কারনেই নাকি নেহেরুর সমর্থনে কংগ্রেস পার্টি ফিরোজ গান্ধী কে মাত্র ৪৮ বছর বয়সে 'স্লোপয়জনে' হত্যা করা হয়েছিল। বাংলাদেশের ৫০ বছরের ইতিহাসে শুনেছেন কখনো যে, কোনো মন্ত্রী সাংবাদিকদের সমালোচনায় পদত্যাগ করেছেন? আর বাংলাদেশে সাংবাদিকরা সরকারি কর্মকর্তার লুটপাটের বেশিরভাগ ক্ষেত্রে সমালোচনা না করে প্রসংসা করে। কাজেকাজেই বাংলাদেশে কি করে সুষ্ঠু সাংবাদিকতা বিকাশ লাভ করবে?
যারা ফিলিস্তিনিদের যায়গা দখলে ইসরায়েলের গুষ্ঠি উদ্ধারে ব্যস্ত, তারা কি জানেন যে নিজদেশে বাংলাদেশের সিলেট ও পার্বত্ত চট্টগ্রামের আদিবাসীদের জন্যে ২০০৭ সালে সাধারণ পরিষদে জাতিসংঘ আদিবাসী অধিকার ঘোষণাপত্র গৃহীত হয়। এই ঘোষণাপত্রের ১০ নম্বর অনুচ্ছেদে আছে, ‘আদিবাসী জনগোষ্ঠীকে তাদের ভূমি থেকে জবরদস্তিমূলকভাবে উৎখাত করা যাবে না।’ অনুচ্ছেদ ২৫ বলছে, ‘আদিবাসীদের ঐতিহ্যগতভাবে সেখানে বসবাসের অধিকার আছে, কিন্তু তা স্বত্তেও সমতলের সেটেলাররা আদিবাসীদের উচ্ছেদ করে জমি দখল করছে গত ৫০ বছর ধরেই!
মার্কুস সিসেরো ছিলেন একজন রোমান রাজনীতিবিদ, আইনজীবি, লেখক এবং দার্শনিক, খ্রিস্টপূর্ব ৬৩ খ্রিস্টাব্দে রোমের সর্বাধিক বিখ্যাত এই পাবলিক স্পিকার এবং রাষ্ট্রদূত সিসেরো ছিলেন প্রাচীন রোমের অন্যতম বহুমুখী ব্যক্তিত্ব তিনি বলেন "বন্ধুত্ব পারস্পরিক শ্রদ্ধাবোধের উপর গড়ে ওঠে"
তুরস্ক সরকার ১০০ বছর আগে ঘটিত আর্মেনীয়দের গণহত্যাকে এখনো অস্বীকারের করার একটি মনোবৃত্তি প্রকাশ করে যাচ্ছে এবং বলছে তারা আর্মেনীয়দেরকে হত্যা করেনি। এবছর এপ্রিলে যুক্তরাষ্ট্রের প্রেসিডেন্ট জো বাইডেন আর্মেনিয়ার গনহতাকে স্বীকার করতে তুরস্ককে আবার চাপ দিয়েছে। গতবছর জুনমাসে, জার্মান সংসদ অটোমান তুর্কিদের "গণহত্যা" হিসেবে আর্মেনীয়দের ১.৫ মিলিয়োন মানুষকে হত্যা স্বীকার করাতে বাধ্য করে। এর পরে তুরস্কের প্রেসিডেন্ট রেসেপ এরদোয়ানের প্রতিক্রিয়াটি সারা বিশ্ববাসী দেখেছে, তিনি হনহত্যা তো স্বীকার করেনই নি বরং জার্মানি কে দোষারোপ করেছে দ্বিতীয় বিশ্বযুদ্ধের ৬ মিলিয়োন ইহুদী হত্যার কথা বলে। তার পরবর্তিতে এরদোয়ান জার্মানি সফরে এলে জার্মান সরকার তাঁকে বার্লিনে দ্বিতীয় বিশ্বযুদ্ধের পরবর্তি জেনারেশন যে বিশাল হলোকাস্ট মিউজিয়াম তৈরি করেছে সেটা পরিদর্শন করিয়েছে, এবং চোখে সঙ্গুল দিয়ে দেখিয়েছে নতুন জার্মানি নাৎসিদেরকে কতোটা ঘৃণা করে, এবং এরদোয়ানকে বলেছে 'জার্মানি যদি দ্বিতীয় বিশ্বযুদ্ধের হনহত্যা স্বীকার নাই করবে তাহলে এতো বিশাল তথ্যভাণ্ডার সমৃদ্ধ হলোকাস্ট মিউজিয়াম তৈরি করবে কেন? আর শুধু একটি নয় বার্লিনে ৭ টি মিউজিয়াম শুধু দ্বিতীয় বিশ্বযুদ্ধের নৃশংস ইতিহাস নিয়ে তৈরি, এমনকি নতুন হলোকাস্ট মিউজিয়ামটি ঠিক জার্মান পার্লামেন্ট এর পাশেই বিশাল এক মেমোরিয়াল যেখানে শুধু বছরে একবার ফুল দেয়না লোকজন বরং প্রতিদিন হাজার হাজার স্কুল ছাত্ররা ইতিহাস জানতে আসে, বিশাল তথ্যভাণ্ডারে সম্ভব্য প্রতিটি হত্যাযজ্ঞের তথ্য রয়েছে, আর যে ইহুদী, জিপসি ও সিন্তি জাতিগোষ্ঠী কে নাৎসি শাসক হত্যা করেছিল তাদের পরিবারবর্গ ৭৫ বছর পরেও ক্ষতিপুরন পাচ্ছে। তুর্কি প্রেসিডেন্ট এরদোয়ান কিন্তু সেবার অপমানিত হয়ে তাদের রাষ্ট্রদূতকে বার্লিন থেকে ফিরিয়ে নিয়েছিলো। তুরস্ক এটা প্রায়ই করে, মনে আছে নিশ্চই একাত্তরের যুদ্ধাপরাধী দের বিচার যখন বাংলাদেশ শুরু করে তখনও তুরস্ক ঢাকা থেকে তাদের রাষ্ট্রদূতকে সরিয়ে নেয়। এবার আর্মেনিয়ান হত্যাযজ্ঞ সম্পর্কে কছু তথ্য দেওয়া দরকার। আর্মেনিয়ান গণহত্যা শুরু হহয় প্রথম বিশ্বযুদ্ধের সময় এছাড়াও তার আগে দুটি পর্যায়ে গণহত্যা সংঘটিত হয়, এবং ভয়াবহতায় রুপ নেয় ২৪ এপ্রিল ১৯১৫ সালে। কেনো হত্যা করেছিল অটোমান সম্রাজ্যের শাসক দেড় মিলিয়োন আর্মেনিয়ান দেরকে? আর্মেনিয়া দেশটি বিভিন্ন সভ্যতার ধারাবাহিকতায় একটি বাণিজ্যিক রাষ্ট্রে পরিনত হয়েছিল খৃস্ট জন্মেরও অনেক আগে। ৩০০ খ্রিষ্টব্দেই খ্রিস্ট ধর্ম জেরুজালেম হয়ে প্রথমে আর্মেনিয়ায় বিস্তারলাভ করে। সেসময় ইউরো এশিয়ার বানিজ্যপথ আর্মেনিয়া থেকেই ছড়িয়ে পরে, ট্রেডিং রুটগুলির একটি গুরুত্বপূর্ণ ভৌগোলিক অবস্থান, যেমন চীন থেকে সিল্ক রোড, রোম পর্যন্ত বিস্তার। পূর্ব ও পশ্চিমের মধ্যে এই গুরুত্বপূর্ণ সংযোগটি ছিল চিন থেকে পারসিয়ান (ইরান), গ্রিক, তুরস্ক, আরব হয়ে ইউরোপ পর্যন্ত। তুরস্ক তখন অটোমানদের সাম্রাজ্য। একদিকে আর্মেনীয়দের দীর্ঘ রাজনৈতিক শাসন, তাদের খ্রিস্টীয় বিশ্বাস, ভাষা, সংস্কৃতি ও জাতীয় পরিচয় বজায় রাখার প্রচেষ্টা অন্যদিকে, চ্যালেঞ্জিং পরিস্থিতিতে অটোমানদের রাজনৈতিক ও ধর্মীয় দমনের মুখোমুখি হওয়া আর্মেনীয়দের পক্ষে কঠিন হয়ে ওঠে রাষ্ট্র ব্যবস্থাকে ধরে রাখতে। আর্মেনিয়ার রাজধানী ইরেভান খ্রিষ্ট জন্মেরও ৮০০ বছর আগের এক ঐতিহ্যময় শহর, কিন্তু অটোমানরা শক্তিশালী হয়ে উঠে আস্তে আস্তে রোমান বাইজানটাইন সম্রাজ্যের রাজধানী কনসটানটিনোপল দখল করে এবং ১৪৫৩ সালে অটোমানরা কনসটানটিনোপল এর নাম রাখে ইস্তানবুল। পরবর্তীকালে বিলাসী জীবন যাপনে অভ্যস্ত হয়ে পড়েছিলেন অটোমান সুলতানরা। উপরোন্ত তাদের হাতে লেগেছিল রক্ত। অটোমান সাম্রাজ্যের পূর্বাঞ্চলে বাস করত আর্মেনিয়রা। অষ্টাদশ শতকের ফরাসী বিপ্লব আর্মেনিয়দের স্বাধীনতার স্বপ্ন দেখিয়েছিল। কাজেই সাম্রাজ্যের ঐক্য অটুট রাখতে আর্মেনিয়া গনহত্যার প্রথম পর্ব সম্পন্ন করেছিল স্বর্গীয় ক্ষমতাপ্রাপ্ত তথাকথিত অটোমান সুলতানরাই। এবং তার দ্বিতীয় দফা হত্যাযজ্ঞ চালায় ১৯১৫ সালে। আর্মেনিয়া জাতিসংঘের জেনারেল অ্যাসেম্বলিতে আবেদন করে এই গনহত্যাকে কেন্দ্র করে একটি আন্তর্জাতিক গনহত্যা দিবস পালন করার জন্যে, আর্মেনিয়ার আবেদনে জাতিসংঘ পৃথিবীতে সংঘটিত অন্যান্য আরো গনহত্যা যেমন রুয়ান্ডা গনহত্যা, বাংলাদেশে সংঘটিত ১৯৭১ এর ২৫ শে মার্চ এবং আরো বহু গনহত্যা কে স্মরণ করে ৯ ডিসেম্বর আন্তর্জাতিক গনহত্যা দিবস হিসেবে ঘোষণা দেয়।
রাজশাহীতে করোনা উপসর্গ নিয়ে ২৪ ঘণ্টায় ১০ জনের মৃত্যু, এবার কি করোনা ভারতীয় ভার্শন চাঁপাইনবাবগঞ্জ দিয়ে প্রবেশ করছে?
আপনি কি জানেন বৃহত্তর ঢাকা শহরে মাত্র ৬% সবুজ বনাঞ্চন ও জলাধার রয়েছে? তুলনামূলক ভাবে পৃথিবীর অন্যান্য বড় বড় শহর যেমন দিল্লি ২০%, সিঙ্গাপুর ৩৫%, লন্ডন ৪০% নিউইয়র্ক ৪২% বার্লিন ৪৫% সবুজ বনাঞ্চল, পার্ক ও জলাধারে সজ্জিত শহর।
ঈশ্বরহীন দর্শণ বৌদ্ধধর্ম স্বর্গ বা নরককেও জানে না। বুদ্ধ অনন্ত জীবনের প্রতিশ্রুতি দেন না, তবে আত্ম-জ্ঞানের মাধ্যমে মুক্তির কথা বলে
আমরা যখন স্কুলে পড়তাম তখন নাম ছিলো 'রমনা রেসকোর্স' প্রতি রবিবারে ঘোড়দৌড় হতো। ইঞ্জিনিয়ারিং বিশ্ববিদ্যালয়ের স্টাফ কোয়াটারে থাকতাম, বড়ভাইয়ের বাসায়, উনি সিভিলের অধ্যাপক ছিলেন। প্রতি রবিবার ঘোড়দৌড় দেখতে যেতাম। স্বাধীনতার পরে একসময় মাঠটির নাম হয় 'সোহরাওয়ার্দী উদ্যান'। সোহরাওয়ার্দী ব্রিটিশ ভারতের বাংলা প্রদেশের প্রধানমন্ত্রী ছিলেন, এবং পরে পাকিস্তানের ৫ম প্রধানমন্ত্রী ছিলেন। স্যার এটেনবার্গের তৈরি গান্ধী ছবিতে সোহরাওয়ার্দীকে ১৯৪৬ সালের কোলকাতার দাঙ্গার একজন অনুঘটক হিসেবে দেখানো হয়েছিল। তিনি ৬০ এর শেষের দিকে বৈরুতে মৃত্যুবরণ করলে, তাঁর মরদেহ ঢাকায় নিয়ে আসা হয়, এবং এই উদ্যানের হাইকোর্টের কাছে সমাহিত করা হয়। এখন সেই সোহরাওয়ার্দী উদ্যানের সংস্কার চলছে গাছ কেটে শোভাবর্ধন করা হচ্ছে। এই মাঠটি বহু ইতিহাসের স্বাক্ষী হিসেবে ঢাকার কেন্দ্রস্থলে অবস্থিত। ১৯৬৬ সালের ৬ দফা আন্দোলনের নেতা সেসময়কার জননেতা শেখ মুজিবুর রহমানকে গ্রেফতার করে পাকিস্তানের শাসক, পরে গণঅভ্যুত্থান ১৯৬৯ সালের শুরতেই, ছাত্র জক্নতার চাপের মুখে তাঁকে জেল থেকে ছেড়ে দিলে, এই মাঠেই প্রথম জনসভায় তাঁকে 'বঙ্গবন্ধু' হিসেবে নামকরন করা হয়, পরে ১৯৭০ এর নির্বাচনে পাকিস্তান পরিষদের ৩০০ আসনের মধ্যে ১৬০ টি পূর্ববাংলা থেকে নির্বাচনে জয়লাভ করেও যখন পার্লামেন্টে বসতে পারেননি তখন ৪ ঠা ফেব্রুয়ারী এই রমনা মাঠেই নির্বাচিত প্রতিনিধিরা এক সভামঞ্চে বঙ্গবন্ধুর নেতৃত্বে সপথ গ্রহন করেন। আন্দোলন আরো বেগবান হলে ৭ ই মার্চ ১৯৭১ সালে এই রমনা মাঠেই ঐতিহাসিক বিশাল জনসভায় বঙ্গবন্ধু স্বাধীনতার ডাক দেন। এভাবেই ইতিহাসের স্বাক্ষী হয়ে আজও এই মাঠটি আমাদেরকে আন্দোলিত করে। নিচের আর্টিকেলটি সোহরাওয়ার্দী উদ্যানের কাহিনী নিয়ে সাংবাদিক আনিস আলমগীর এর লেখাটা ভালো লাগলো, তাই শেয়ার করলাম। আর্টিকেলটি প্রথম কমেন্টে যোগ করে দিলাম।
পশ্চিম্বঙ্গের নির্বাচনে তৃণমূল কংগ্রেসের বিজয়, মমতা বন্দ্যোপাধ্যায়'কে তৃতীয় বার রাজ্যের মুখ্যমন্ত্রী হবার সুযোগ করে দিলো!
৬০ এর দশকে এলভিস প্রিসলি 'রক অ্যান্ড রোল' সঙ্গীত ও নৃত্য যুবসমাজে ব্যপক ভাবে ছড়িয়ে দেয়। এই ভিডিওতে যে তুখোড় নাচুনি যুগলকে দেখছেন তারা ১৯৬০ এর দশকে স্টেজ মাতিয়ে রাখতেন। এখন তাদের বয়স ৮৫/৯০ বছর, এখোনো স্টেজ মাতিয়ে রাখেন তাঁরা। 'রক অ্যান্ড রোল' জনপ্রিয় সংগীতের একটি ধারা যা ১৯৫০-এর দশকের প্রথমের দিকে এবং ১৯৬০-এর দশকের গোড়ার দিকে মার্কিন যুক্তরাষ্ট্রে বিকশিত হয়েছিল। এটি ব্ল্যাক আমেরিকান সংগীত যেমন গসপেল, জাম্প ব্লুজ, জাজ, বুগি ওগি, তাল এবং ব্লুজ এবং দেশীয় সংগীত থেকে উদ্ভূত হয়েছিল। পরে সেই ধারা যুবসমাজে লাইফস্টাইল, ফ্যাশন, দৃষ্টিভঙ্গি এবং ভাষাতে রক অ্যান্ড রোলের একটি মেরুকরণ প্রভাব ছিল। এটি প্রায়শই সিনেমা, ফ্যান ম্যাগাজিনে এবং টেলিভিশনে প্রদর্শিত হয়। রক অ্যান্ড রোল নাগরিক অধিকার আন্দোলনেও ভূমিকা রেখেছিল, কারণ আফ্রিকান আমেরিকান এবং হোয়াইট আমেরিকান উভয় কিশোর কিশোরী'ই সংগীত উপভোগ করেছিল।প্রারম্ভিক 'রক অ্যান্ড রোল' হিট সহ অন্যান্য শিল্পীদের মধ্যে চক বেরি, বো ডিডলি, লিটল রিচার্ড, জেরি লি লুইস এবং জিন ভিনসেন্ট অন্তর্ভুক্ত ছিল। সাংবাদিক গ্রেগ কোটের মতে, "রক অ্যান্ড রোল" ১৯৫০-এর দশকে মার্কিন যুক্তরাষ্ট্রে উত্পন্ন জনপ্রিয় সংগীতের একটি স্টাইলকে বোঝায়। ১৯৬০-এর দশকের মাঝামাঝি সময়ে রক অ্যান্ড রোল "আরও রক সংগীত হিসাবে পরিচিত আন্তর্জাতিক রীতিতে পরিণত হয়েছিল, যদিও পরবর্তীকালে রক অ্যান্ড রোল নামেও বহু চেনাশোনাতে এটি পরিচিত ছিল।" পার্থক্যের উদ্দেশ্যে, এটি প্রদর্শনে প্রথমত 'রক' অর্থাৎ শারীরিক ঝাঁকুনি দিয়ে পরিদর্শন করে, এবং মন ও শরীরকে উৎফুল্ল রাখে। প্রথম দিকের রক অ্যান্ড রোল শৈলীতে, সাধারণত পিয়ানো বা স্যাক্সোফোনই ছিল প্রধান উপকরণ। এই যন্ত্রগুলি সাধারণত ১৯৬০ এর দশকের মাঝামাঝি থেকে গিটার দ্বারা প্রতিস্থাপন বা পরিপূরক করা হত বীটটি মূলত একটি নৃত্যের ছন্দ, এর সাথে একটি উচ্চারণ ব্যাকবিট, প্রায়শই একটি ফাঁদ, ড্রাম দ্বারা সরবরাহ করা হয় ক্লাসিক 'রক অ্যান্ড রোল'টি সাধারণত এক বা দুটি বৈদ্যুতিক গিটার এবং একটি ডাবল খাদ (স্ট্রিং বেস) দিয়ে বাজানো হয়। ১৯৬০ এর দশকের মাঝামাঝি পরে, বৈদ্যুতিক বাস গিটার এবং ড্রাম কিটগুলি ক্লাসিক শৈলীতে জনপ্রিয় হয়ে ওঠে। লাইফস্টাইল, ফ্যাশন, দৃষ্টিভঙ্গি এবং ভাষাতে 'রক অ্যান্ড রোলের' একটি মেরুকরণ প্রভাব ছিল। এটি প্রায়শই সিনেমা, ফ্যান ম্যাগাজিনে এবং টেলিভিশনে প্রদর্শিত হয়। রক অ্যান্ড রোল নাগরিক অধিকার আন্দোলনে ভূমিকা রেখেছিলো, কারণ আফ্রিকান আমেরিকান এবং হোয়াইট আমেরিকান উভয় কিশোর কিশোরী'ই এই সংগীত উপভোগ করেছিল।
১লা মে, আন্তর্জাতিক শ্রম দিবসে বার্লিনে ২০ টিরও বেশি দলের প্রতিবাদী মিছিলের নিবন্ধ করা হয়েছে। বেশ কয়েক হাজার বিক্ষোভকারী বার্লিনের বনাঞ্চলে গ্রুনেওয়াল্ডের দিকে সাইকেল চালাচ্ছেন - বার্লিন পুলিশও সেখানে অসংখ্য রাস্তায় অবরুদ্ধ করে যানবাহন নিযন্ত্রণকরেছে। ১ লা মে বার্লিনে বিক্ষোভ শোভাযাত্রা হয় প্রতিবছর এবার শনিবার বিকেল পর্যন্ত শান্তিপূর্ণ অবস্থ্যায় ছিল। এবারে চাইকেল ডেমনস্ট্রেশন সারা শহরে প্রায় ৫০ হাজার নারী-পুরুষ অংশগ্রহণ করে। ভিক্টোরি টাওয়ারের আশেপাশের পরিবেশটি "মাইগ্রুনি" 'MyGreen' বিক্ষোভে বিশেষত আকর্ষণীয় ছিল, যেখানে বিভিন্ন ডিজাইনের সাইকেল সহ এবং ছাড়া প্রায় ৫০ হাজার লোক জড়ো হয়েছিল। শহর জুড়ে সমাবেশের পরে, তারা আরও সামাজিক ন্যায়বিচার, স্বল্প ভাড়ায় বসবাসের জন্য এবং সম্পদের সমবন্টন, পুনর্বন্টনের জন্য আবাসিক জেলা 'গ্রুনওয়াল্ডে' চলে এসেছিল। স্ব-ঘোষিত জেলা পরিচালনা গ্রুনওয়াল্ড "ভাইরাসের পরিবর্তে সম্পদকে পুনরায় বিতরণ করার জন্য" পুঁজিবাদ বিরোধী প্রতিবাদ "মাইগ্রিন" প্রতি আহ্বান জানিয়েছিলেন। পরিকল্পিত বিক্ষোভ চলাকালীন পুলিশ এরই মধ্যে অসংখ্য পাশের রাস্তা আগেই অবরুদ্ধ করেছিল, যেনো ডেমনস্ট্রেশন বাধাগ্রস্ত না হয়। এছাড়াও গত কয়েক বছরে গ্রুনওয়াল্ডে ১ লা মে'তে বর্ণাঢ্য এবং ব্যঙ্গাত্মক বিক্ষোভ প্রদর্শন হয়েছিল। একই সময়ে, বিভিন্ন গাড়িতে আঁকা এবং কখনও কখনও স্ক্র্যাচ করা হয়েছিল। এ বছর করোনার মহামারীর কারণে কেবলমাত্র একটি ছোট গাড়ী প্যারেড অনুমোদিত হয়েছিল। ব্র্যান্ডেনবুর্গ গেটে ট্রেডইউনিয়নের সমাবেশে সকালে সমাবেশ শুরু হয় - করোনার মহামারীর কারণে আগের বছরগুলির তুলনায় একটি উল্লেখযোগ্যভাবে ছোট আকারে ইভেন্ট ছিলো। ট্রেড ইউনিয়নগুলি দ্বারা আয়োজিত একটি সাইকেল প্যারেডে বেশ কয়েক শতাধিক অংশগ্রহণকারী টেম্পেলহোফার মাঠে যান। RBB এর এক প্রতিবেদকের অনুমান অনুসারে প্রায় ৫০০ জন অংশগ্রহণকারী সেখানে জড়ো হয়েছিল।
আজ তাঁর ১০২ তম জন্মদিনঃ ১ লা মে ১৯১৯- কিংবদন্তি সংগীত শিল্পী মান্না দে জন্মগ্রহণ করেন কোলকাতায়। বাবা পূর্ণ চন্দ্র এবং মা মহামায়া দে’র ঘর আলো করে জন্ম নেন তিনি। আসল নাম প্রবোধ চন্দ্র দে হলেও দীর্ঘ ষাট বছরের সঙ্গীতমুখর জীবনে ‘মান্না দে’ ডাকনামেই খ্যাতি লাভ করেন তিনি। আধুনিক বাংলা গানের জগতে সব স্তরের শ্রোতাদের কাছে মান্না দে অত্যন্ত প্রিয় একটি নাম। ৫০ থেকে ৭০ দশক পর্যন্ত হিন্দি এবং বাংলা চলচ্চিত্রের গানেও তিনি কণ্ঠ দিয়েছেন। মান্না দে’র সংগীত জীবনে সাড়ে তিন হাজারেরও বেশি গান রেকর্ড হয়। সংগীত ভুবনে তার অসামান্য অবদানের জন্য ভারত সরকার তাকে ১৯৭১ সালে পদ্মশ্রী, ২০০৫ সালে পদ্মবিভূষণ ও ২০০৯ সালে দাদাসাহেব ফালকে সম্মাননায় অভিষিক্ত করে। এছ‍াড়াও ২০১১ সালে পশ্চিমবঙ্গ সরকার তাকে রাজ্যের সর্বোচ্চ বেসামরিক সম্মান বঙ্গবিভূষণে ভূষিত করে। ১৯৭১ সালে বাংলাদেশের মুক্তিযুদ্ধে ভারতের অন্যান্য সংগীত শিল্পীদের সাথে মান্না দে'র অংশগ্রহণ স্বর্ণাক্ষরে লেখা রয়েছে। ১৯৭১ সালেই ‘বাংলা! আমার বাংলা!’ নামের একটি ইপিতে সলিল চৌধুরীর কথায় ও সুরে মান্না দে চারখানি গান রেকর্ড করেন। অক্টোবর ২৪, ২০১৩ সালে এই গুণী শিল্পী ৯৩ বছর বয়েসে মৃত্যুবরণ করেন।
ট্রেডইউনিয়ন ভেঙ্গে হয়েছে শ্রমিক লীগ, শ্রমিক দল, শ্রমিক পার্টি। (গত বছর এই প্রবন্ধটি FB তে প্রকাশ করেছিলাম) ১লা মে আন্তর্জাতিক শ্রমিক দিবস। বাংলাদেশের অধিকাংশ শিল্প কারখানাই শ্রম-ঘন। শ্রমিকের ঘামেই সচল আছে দেশের অর্থনীতি। শ্রমঘন পোশাক শিল্প সর্বোচ্চ বৈদেশিক মুদ্রা উপার্জনকারী খাত। কিন্তু সেই শ্রমিক মুনাফার কতটুকু পায় তারা? তার জীবনের চাকা সচল রাখতে তার মজুরি কি যথেষ্ট?রাজনৈতিক ভাবে এই দিনটির তাৎপর্য আর শ্রমিকদের কাছে আগের মতো আর সেই মূল্য বহন করেনা। ট্রেডইউনিয়ন ভেঙে এখন হয়েছে শ্রমিক লীগ, শ্রমিকদল আর শ্রমিক পার্টি ইত্যাদি। আর সরকারের মন্ত্রীরা হয় শ্রমিক নেতা।একসময়ের শ্রমিক আন্দোলনের কিংবদন্তি, বৈষম্যহীন সমাজ প্রতিষ্ঠার লড়াইয়ের লড়াকু বিপ্লবী, সাইফুদ্দিন মানিক অথবা বাংলাদেশের কমিউনিস্ট পার্টির সাবেক সভাপতি, কমরেড ফরহাদ আর সহিদুল্লাহ চৌধুরী তারাই ছিলেন ট্রেড ইউনিয়ন নেতা। ১৯৬২ এর উত্তাল শ্রমিক আন্দোলন আর ৬৮/৬৯ এর গণআন্দোলন আইয়ুব শাহীর পতন এর কাহিনী এখনো ইতিহাস হয়ে রয়েছে।বাংলাদেশে অর্ধশতাধিক ট্রেড ইউনিয়ন বা ফেডারেশন রয়েছে এমন তথ্য জানালেন এক সময়ের ট্রেড ইউনিয়ন আন্দোলনে ঘনিষ্ঠভাবে যুক্ত এক শ্রমিক নেতা। এর প্রতিটিতে সভাপতি ও সাধারণ সম্পাদক এবং অন্য পদাধিকারী রয়েছেন। তারা কখনও একলা চলেন, কখনও-বা জোট বাঁধেন। তিনি কিছুটা মজা করেই বলেছেন "অর্ধকোটি শ্রমিক, অর্ধশত শ্রমিক ইউনিয়ন" যেসব প্রতিষ্ঠানে শ্রমিক ইউনিয়ন রয়েছে, সেখানে অনেক শ্রমিক ইউনিয়ন ফেডারেশনের শাখা এবং প্রায় সবগুলোই রাজনৈতিকভাবে প্রভাবিত।বাংলাদেশে শ্রমিকদের একটি বড় অংশ দিনমজুর। তারা প্রতিদিনের মজুরিতে কাজ করেন। বিশেষ করে কৃষি, নির্মাণ শিল্প এবং উন্নয়নমূলক কাজের শ্রমিকরা দৈনিক মজুরির ভিত্তিতে কাজ করেন। অনেকেরই প্রতিদিন কাজ পাওয়ার বিষয়টি নিশ্চিত নয়। তাই ঢাকাসহ এখন দেশের প্রত্যন্ত অঞ্চলে শ্রমিকের হাট গড়ে উঠেছে। এসব হাটে শ্রমিকরা কাজের আশায় সকালে গিয়ে হাজির হন। আর যাদের শ্রমিক দরকার, তারা সেখান থেকে শ্রমিকদের নিয়ে যান।এসব হাটে কৃষি জমিতে, নির্মাণ এবং উন্নয়ন কাজের শ্রমিকদের পাওয়া যায়। তাদের দৈনিক মজুরি সর্বোচ্চ ৪০০ টাকা। তবে সমস্যা হলো প্রতিদিন তারা কাজ পান না। তাই তাদের গড় মজুরি অনেক কম। এই মজুরি দিয়ে তাদের সংসার চালানো কঠিন।ট্রেড ইউনিয়ন আন্দোলনের সঙ্গে যুক্ত অনেকের কাছে জেনেছি, একটি শ্রমিক ইউনিয়ন ফেডারেশনে অন্তত তিনটি কারখানার নির্বাচিত শ্রমিক ইউনিয়ন থাকলেই কেবল ফেডারেশন গঠন করা যায়। কিন্তু বাংলাদেশে যে অর্ধশতাধিক ফেডারেশন রয়েছে তার বেশিরভাগের সঙ্গে কোনো নির্বাচিত শ্রমিক ইউনিয়ন নেই। এমনকি আওয়ামী লীগের শ্রমিক লীগও এবং বিএনপির জাতীয়তাবাদী শ্রমিক দলের মতো বড় সংগঠনও কারখানায় নির্বাচিত শ্রমিক নেতৃত্ব নিয়ে মাথা ঘামায় না। তৈরি পোশাক শিল্পে ট্রেড ইউনিয়ন থাকা উচিত কি অনুচিত, সেটা নিয়ে অনেকদিন ধরে বিতর্ক চলছে। মালিকপক্ষ শ্রমিক বা কর্মীদের সংগঠিত থাকা খুব একটা পছন্দ করে না। তারা স্বীকার করেন, ইউনিয়ন থাকলে ভালো, আরও ভালো যদি সে ইউনিয়নে থাকে নিজের লোক। বহু বছর মালিকদের অবশ্য ভয় ছিল 'বিপ্লবের'। বিশেষ করে কমিউনিস্ট বিপ্লবের। কার্ল মার্কস একদা ফ্রেডরিখ অ্যাঙ্গেলসের সঙ্গে মিলে কমিউনিস্ট ইশতেহারে লিখেছিলেন, কিন্তু সেই ইউরোপিয়ান ট্রেডইউনিয়নের আদর্শিক আন্দোলন কে 'ইউরোপ ভূত দেখেছে কমিউনিজমের ভূত' বলে বিদ্রূপ করা হয়।বাংলাদেশে তৈরি পোশাক, বস্ত্র, পাট, ইঞ্জিনিয়ারিং শিল্পসহ বড় বড় শিল্পে অবশ্য শ্রমিকরা কাজ করেন মাসিক বেতনে। আর সেখানে তাদের নিয়োগপত্র প্রাপ্তিসহ আরও কিছু সুবিধা আছে। ২০১৩ সালে রানা প্লাজার দুর্ঘটনার পর, বাংলাদেশের পোশাক শিল্পে ন্যূনতম মাসিক মজুরি দাবি করা হয় ৫,৩০০ টাকা। ইঞ্জিনিয়ারিং এবং ঝুঁকিপূর্ণ শিল্পে এই মজুরি কিছুটা বেশি। তারপরও জীবন চলেনা পোশাক শ্রমিকদের। বাংলাদেশের বৃহত্তর রফতানিকৃত শিল্প, গার্মেন্টস শ্রমিকদের মাসিক বেতন গড়ে এখন ৪.৮০০ টাকা।দক্ষিণ এশিয়া বা এশিয়ার দেশগুলোর মধ্যে বাংলাদেশে শ্রমিকের মজুরি গড় হিসেবে সবচেয়ে কম। বাংলাদেশে গড়ে একজন শ্রমিকের প্রতিদিনের মজুরি ১৭৬ টাকা ৬৭ পয়সা ( ২.১৯ ইউএস ডলার)। ভারতে ২.৪০ ডলার, পাকিস্তানে ৩.১৫ ডলার, মিয়ানমারে ২.১৬ ডলার। এটা গড় হিসাব। সাধারণভাবে বিভিন্ন শিল্পখাতে মজুরির পার্থক্য আছে।বাংলাদেশে এখন কৃষিখাতে মজুরি সবচেয়ে কম। অন্যান্য খাতের মধ্যে বস্ত্রখাতে প্রতি দিনের মজুরি ২৪৮.১৭ টাকা, পাটশিল্পে ২৪৭.৫০ টাকা আর প্রকৌশল খাতে ৩৫০ টাকা। তবে এটা অদক্ষ শ্রমিকদের জন্য। দক্ষ শ্রমিকদের বেতন আরেকটু বেশি।বাংলাদেশ পরিসংখ্যান ব্যুরোর তথ্য মতে, বাংলাদেশে শ্রমশক্তির পরিমাণ ৫ কোটি ৬৭ লাখ। এর মধ্যে পুরুষ ৩ কোটি ৯৫ লাখ ও নারী ১ কোটি ৭২ লাখ। তবে মোট শ্রমশক্তির বেশিরভাগই গ্রামে বাস করে। শহরের শ্রমশক্তির পরিমাণ ১ কোটি ৩৩ লাখ আর গ্রামের ৪ কোটি ৩৪ লাখ।এই শ্রমশক্তির মধ্যে ৮৭.৫ শতাংশ অপ্রাতিষ্ঠানিক খাতে আর মাত্র ১২.৫ শতাংশ প্রাতিষ্ঠানিক খাতে নিয়োজিত। মোট কর্মজীবীর মধ্যে অবৈতনিক পারিবারিক সহযোগীর সংখ্যা ১ কোটি ১৮ লাখ। কৃষি, বনজ ও মৎস্য খাতে যুক্ত মানুষের সংখ্যা ২ কোটি ৫৭ লাখ ও দিনমজুরের সংখ্যা ১ কোটি ৬ লাখ। সব মিলিয়ে অপ্রাতিষ্ঠানিক খাতে নিয়োজিত শ্রমিকের সংখ্যা ৪ কোটি ৭৩ লাখ আর প্রাতিষ্ঠানিক খাতে নিয়োজিত ৬৮ লাখ। বিভিন্ন পেশার কর্মজীবীদের মধ্যে কৃষি খাতে ৪৭.৩ ও অকৃষি খাতে ৫২.৭ শতাংশ নিয়োজিত রয়েছে।বাংলাদেশ ইন্সটিটিউট অব লেবার স্টাডিজ (বিলস)-এর সহকারী নির্বাহী পরিচালক সুলতান উদ্দিন বলেন, ‘‘বাংলাদেশের শ্রমিকদের সর্বনিম্ন মজুরি কোনোভাবেই তাদের জীবন ধারণের জন্য পর্যাপ্ত নয়। এর কারণ, এখানে মজুরি নির্ধারণ করা হয় রাজনৈতিক বিবেচনায়।’’তিনি বলেন, ‘‘মজুরি নির্ধারণের দু'টি স্তর আছে। প্রথম স্তরে একজন শ্রমিকের পরিবার নিয়ে জীবনধারণের জন্য ন্যূনতম যা প্রয়োজন। আর দ্বিতীয় স্তর হলো, একটি শিল্প প্রতিষ্ঠানের মুনাফা এবং সক্ষমতা কত তার ওপর। তবে প্রথম স্তরের মজুরি নির্ধারণে শিল্পপ্রতিষ্ঠান লাভ করছে, না মুনাফা করছে তা বিবেচ্য নয়।’’২০১৩ সালে বিলস এক গবেষণায় দেখিয়েছিল যে, বাংলাদেশে একজন শ্রমিকের ন্যূনতম মাসিক মজুরি বা বেতন হওয়া উচিত ১৯ হাজার টাকা। তারা একটি পরিবারকে ৪ থেকে ৫ সদস্যের ধরে এই হিসাব করেছিল। তবে তারা তখন ন্যূনতম মজুরির প্রস্তাব করেছিল ৮,৫০০ টাকা। সুলতান উদ্দিন জানান, ‘‘আমরা ৮৫০০ টাকা প্রস্তাব করেছিলাম একটি পরিবারে দু'জন উপার্জনক্ষম হবে সেই বিবেচনা করে। তা-ই মালিকরা মানেননি। ১৯ হাজার টাকা প্রস্তাব করলে তো আমাদের দেশ থেকে তাড়িয়ে দিতো।’’বাংলাদেশে একটি মানসিকতা গড়ে উঠেছে যে, মজুরি বেশি দিলে মুনাফা কম হবে। বাংলাদেশে সস্তা শ্রমকেই তারা পুঁজি হিসেবে দেখছে। মজুরি বাড়ানোর আন্দোলন করলে শ্রমিকদের নানা হয়রানির শিকার হতে হয়। সম্প্রতি আশুলিয়ায় পোশাক কারখানায় বেতন বাড়ানোর দাবিতে আন্দোলন করতে গিয়ে শ্রমিকরা মামলা এবং গ্রেপ্তারের শিকার হয়েছেন বলে জানান সুলতান উদ্দিন। এই প্রতিবেদনটিতে কিছু তথ্য ডয়েচে ভেলের পরিসংখ্যান থেকে নেওয়া।
২০১৯ সালের বিজয় দিবসের দু'দিন আগে, রাজাকারের তালিকায় মুক্তিযোদ্ধার নাম ঢুকিয়ে লিস্ট প্রকাশ করে মুক্তিযুদ্ধ মন্ত্রণালয় প্রকাশ করা রাজাকার তালিকায় আছে এক মুক্তিযোদ্ধার নাম৷ সেই মুক্তিযোদ্ধা আবার সরকারেরই প্রকাশ করা মুক্তিযোদ্ধা তালিকাতেও রয়েছেন৷ যুদ্ধাপরাধীর বিচার ট্রাইবুনালের চিফ প্রসিকিউটর গোলাম আরিফ টিপু'র নামও এই রাজাকারের লিস্টে আছে। একে পাকবাহিনীর ভুল বলে মন্তব্য করেছেন মুক্তিযুদ্ধ বিষয়ক মন্ত্রী৷ দশ হাজার ৭৮৯ জনের ওই তালিকা প্রকাশ করে মুক্তিযুদ্ধবিষয়ক মন্ত্রণালয় জানিয়েছিল যে এরা ১৯৭১ সালে মুক্তিযুদ্ধের সময় রাজাকার, আল-বদর, আল-শামসসহ স্বাধীনতাবিরোধী বিভিন্ন সংগঠনের সঙ্গে জড়িত ছিল । তালিকা প্রকাশের পরপরই সামাজিক যোগাযোগ মাধ্যমে ব্যাপক আলোচনা-সমালোচনার জন্ম হয় এবং দেশের বিভিন্ন স্থানে বিক্ষোভ দেখা দেয়। এক পর্যায়ে উদ্ভূত পরিস্থিতির জন্য দুঃখ প্রকাশ করে মুক্তিযুদ্ধবিষয়ক মন্ত্রী জানান যে ভুলভাবে কোনো মুক্তিযোদ্ধার নাম এলে তাদের পক্ষ থেকে মন্ত্রণালয়ে আবেদন করা হলে তা তদন্ত করে তালিকা সংশোধন করা হবে। অর্থাৎ মুক্তিযোদ্ধাদেরকে আবেদন করতে হবে? মন্ত্রী কিন্তু এতো বড় ভুল করেও এখনো মন্ত্রীর চেয়ারে বসা!
সকল সম্ভবনার দেশ বাংলাদেশ, যেখানে সেনাপ্রধান'কে নিয়ে মিডিয়ায় আলোচনা সমালোচনা হয়, আবার দু'দিনের এক জঙ্গি সংগঠন, যারা নাকি ইসলামের হেফাজত করতে বদ্ধপরিকর তাদেরও মুখরোচক আলোচনা মিডিয়াতে হয়। আবার এক ব্যবসায়ীর পুত্র তার বান্ধবীকে হত্যা করে, কার্গো প্লেনে দেশ ছেড়ে চলে যায় এই করোনাকালীন সময়ে! এগুলোই বাংলাদেশকে অবাক করে দেয় বিশ্বের কাছে। আশ্চর্যের বিষয়, আমি ৪ যুগ জার্মানিতে বসবাস করেও কখনো জার্মান সেনাপ্রধানের নাম জানিনা বা তাকে কখনও মিডিয়াতে বা টিভিতেও দেখিনি! তার নিয়োগ প্রক্রিয়া বা তার আত্মীয়-স্বজনদের নাম, পেশা বা তারা অপরাধী কি না, সেই বিষয়েও কোনো রিপোর্ট শুনিনাই, পড়িনাই। জার্মান প্রেসিডেন্ট কোনো প্রমাণিত অপরাধীকে রাস্ট্রীয় ক্ষমা ঘোষণা করে মুক্তি দিয়েছে বলেও শুনিনি, গত ৪৫ বছরে।
খবরের তফাতটা কোথায়? বাংলাদেশের পত্রপত্রিকায় খবর হয়: "করোনাভাইরাসের সংক্রমণ পরিস্থিতিতে নিম্ন আয়ের প্রায় ৩৫ লাখ পরিবারকে আড়াই হাজার টাকা করে আর্থিক সহায়তা দিলেন মাননীয় প্রধানমন্ত্রী শেখ হাসিনা।" জার্মানিতে খবর হয়, "জার্মান অর্থনীতিকে বাঁচাতে জার্মান পার্লামেন্ট (বুন্ডেসটাগ) ১,২ ট্রিলিয়ন ইউরো প্যাকেট রেকর্ড অনুদান ও ঋণ পরিকল্পনা পাশ করেন এবং ৬০০ বিলিয়ন অতিরিক্ত তহবিল তৈরি করে, যা জিডিপি'র ২০% ব্যয়" তফাতটা হলো গণতান্ত্রিক দেশে জনগনের নির্বাচিত প্রতিনিধিরা পার্লমেন্টে সিদ্ধান্ত নেয় এই বিশাল পরিমান অর্থ ছাড় দিতে।
আজ রানা প্লাজার দুর্ঘটনার ৮ষ্টম বার্ষিকী, ৮ বছর আগে এই দুর্ঘটনায় ১২০০ গার্মেন্টস শ্রমিক মৃত্যু বরং করে, ৮ বছরেও শ্রমিকদের অনেক পরিবারে সাহায্য পৌঁছায় নি বটে কিন্তু আলোচনা ও সেমিনার সিম্পোজিয়াম হয়েছে অসংখ্য বার, আহতদের পুনর্বাসন এখনো হয়নি, আর সেই ঘাতক রানা, তার কি হলো তাও জনগণ জানে না। নিহতদের পরিবার ও আহতরা ন্যায্য ক্ষতিপূরণ থেকে বঞ্চিতই রয়ে গেছেন। ক্ষতিগ্রস্ত ব্যক্তি ও পরিবারের সদস্যদের যথাযথ ক্ষতিপূরণের জন্য সরকারের গঠিত কমিটির সুপারিশের আইনি সুরাহা হয়নি আজও। উচ্চ আদালতে বছরের পর বছর ধরে বিষয়টি ঝুলে আছে। এটাই হলো বাংলাদেশের বাস্তবতা। রাষ্ট্র আর রাজনৈতিক দল এখন এক হয়ে গেছে তাই শ্রমিকদের সুবিধা এটা স্বপ্নই রয়ে গেছে। প্রায় প্রতিবছরই এই দিনটির স্মরণে একটা লেখা লেখি, এবারেও তাই, এর চেয়ে করার আর কি আছে? এবার করোনা মহামারিতে বাংলাদেশের তৈরি পোশাক এর চাহিদা কমে গেছে, ইউরোপ আমেরিকার ক্রেতারা প্রায় এক বছর তাদের আমদানি বন্ধ রেখেছিলো। বাংলাদেশের তৈরি পোশাকের দাম নিয়ে বিদেশী ক্রেতারা অনৈতিক বাণিজ্য করছে বলে অভিযোগ করেছিলেন ৪ বছর আগে বেসরকারি গবেষণা সংস্থা সিপিডির চেয়ারম্যান অধ্যাপক রেহমান সোবহান। তিনি বলেছিলেন, রানা প্লাজার মতো ভয়াবহ দুর্ঘটনার পরও শ্রমিকদের উন্নয়নে বড় ধরনের কোনো পদক্ষেপ নেয়নি বায়াররা। এমনকি পোশাকের দামও বাড়ায়নি তারা। আর সরকারও - বরাবরের মতো উদাসীন। দেশের মালিক-শ্রমিকের মধ্যে সুসম্পর্ক ও সমন্বয় থাকলে সেদিন রানা প্লাজার মতো এত বড় দুর্ঘটনা ঘটতো না মন্তব্য করে তিনি বলেন, ওই দুর্ঘটনার পর সামাজিক জবাবদিহিতার চরম অভাবের বিষয়টিও ফুটে উঠেছে। জনপ্রতিনিধিরা এ ঘটনার পর্যালোচনা করেননি। সাংসদ বা মন্ত্রী এমনকি সংসদীয় পর্যায়েও এ বিষয়ে ধারাবাহিক কোনো আলোচনা আমরা দেখতে পাইনি। আলোচনায় ইউরোপীয় ইউনিয়ন ডেলিগেশনের ডেপুটি হেইম্যান বলেন, (২০১৭ সালের) ১৮ মে বাংলাদেশের তৈরি পোশাক খাত এবং এর কর্মপরিবেশ নিয়ে ইউরোপীয় ইউনিয়নে আলোচনা হবে। বৈঠকের ফল নেতিবাচক হলে ইউরোপের বাজারে যে অগ্রাধিকার সুবিধা বাংলাদেশ পায়, তাতে সাময়িকভাবে নিষেধাজ্ঞা জারি হতে পারে। বিদেশী ক্রেতাদের এক অংশ মনে করে দুর্ঘটনার পরে ৮ বছরেও যখন সরকার গার্মেন্টস শিল্পের নিরাপত্তা আন্তর্জাতিক মানের করতে না পারায় মার্কিন যুক্তরাষ্ট্রের জি পি এস সুবিধা এখনো পায়নি। হতভাগা দেশের হতভাগা শ্রমিক, হাজার হাজার শ্রমিক প্রাণ দিলেও কাজের নিরাপত্তা নেই, মজুরি ও ঠিক ভাবে নেই, এখানে একমাত্র লাভবান হচ্ছে মালিক পক্ষ আর সরকারে অসাধু কর্তাব্যক্তিরা। শ্রমিকরা বাংলাদেশে নিজেদের জীবনের নিরাপত্তা বীমা ছাড়াই কাজে ঢোকে, মালিকের কোনো দায়িত্ব নেই সরকারের কোনো মাথা ব্যাথা নেই মানুষের মূল্য বাংলাদেশে সবচেয়ে কম, সেই তুলনায় পশ্চিমা দেশের মানুষ ই সবচেয়ে মূল্যবান সম্পদ, মনে আছে আপনাদের ডিসেম্বর ২০০৪ সনে ভারত মহাসাগরে সুনামিতে অসংক্ষ মানুষ প্রাণ হারায় (ইন্দোনেশিয়া, মালয়েশিয়া, শ্রীলংকা, ভারত ও মালদিভএ) প্রায় আড়াই লক্ষ্য মানুষ প্রাণ হারায়, সবচেয়ে বেশি জার্মান টুরিস্ট মারা যায় (৫৫০ জন) তাদের প্রায় সকলের ই মৃতদেহ সরকারি খরচে জার্মানিতে নিয়ে এসে যথা যথ মর্যদায় দাফন করা হয় ও সাথে সাথে সকল পরিবার জীবন বীমা কোম্পানি ও সরকারের দেওয়া ক্ষতিপূরণ পায়, তাতে সরকারের প্রায় ১০০ বিলিয়ন ইউরো খরচ হয়, একেই বলে নাগরিকের প্রতি রাষ্ট্রের দায়বদ্ধতা।
দ্বিতীয় বিশ্বযুদ্ধ শেষ হয়েছে ৭৬ বছর আগে আর বিশ্বযুদ্ধে বোমায় ইউরোপের ধ্বংসযজ্ঞের কাহিনী সফলেরই জানা আছে। বিশ্বযুদ্ধ শেষ হলেও সেসময়ের নিক্ষেপকৃত ২০% তাজা বোমা এখনো জার্মানির বিভিন্ন শহরেই মাটির নিচে সতেজ আছে, এমনি একটি তাজা বোমার সন্ধান পাওয়া গিয়েছিলো গত দু'বছর আগে রাজধানি বার্লিনের সংসদ ভবনের খুব কাছেই। পরে সেই বোমাটি উদ্ধার করা হয়েছে ঠিক ২০ শে এপ্রিল যেদিন দ্বিতীয় বিশ্বযুদ্ধর ধ্বংসাত্মক ভয়াবহ কাহিনীর অনুঘটক হিটলারের জন্মদিনে, উদ্দেশ্য জনগনকে মনে করিয়ে দেওয়া কি ভয়াবহ সময় তখন জনগন কাটিয়েছে। বিশাল আয়োজন করে এলাকাটি থেকে প্রায় ১০ হাজার বসতি লোকজনকে সড়িয়ে নেওয়া হহয়েছিল বার্লিন কেন্দ্রীয় স্টেশন কাছাকাছি দ্বিতীয় বিশ্বযুদ্ধের এই বোমটি আবিষ্কৃত হওয়ায় ও তার উদ্ধারকাজ চলায়, রেল ও বিমান চলাচলের অচলাবস্থা ব্যাহত হতে পারে এবং সম্পুর্ন এলাকা জনশুন্য করার প্রকল্প নেওয়া হয়েছিল। এমনকি বার্লিন শহরটির সাথে অন্যান্য শহরের যোগাযোগ কিছু সময়ের জন্যে বিচ্ছিন্ন হয়েছিলো। বিশেষজ্ঞরা অনুমান করেন যে, ২০% অবিস্ফোরিত বোমার বেশিরভাগ এই শহরেই মাটির তলায় আখনো আছে। ৭৬ বছর ধরে মাটির নিচে যে অবিস্ফোরিত বোমাটি ছিলো। সেটার উদ্ধারকে কেন্দ্র করে রাজধানীর প্রধান রেলওয়ে স্টেশন বন্ধ করে দেওয়া হয়েছিল, জার্মান ফেডারেল পার্লামেন্ট বন্ধ করে দেওয়া হয়েছিল, প্রায় ১ কিলোমিটার ব্যাসার্ধ এলাকা জনশুন্য করা হয়েছিল এবং ২০ শে এপ্রিল স্থানীয় সময় সকাল নয়টা থেকে বোমা নিষ্ক্রিয় করার কাজ শুরু হয়েছিল। এগুলো সব আমি গতবছর লিখেছিলাম। একজন সোশালডেমোক্রেট সংসদ সদস্য বলছিলেন, এই বোমা উদ্ধারকাজ এতো সতর্কতা ও মনোযোগ সহকারে করার আর একটি মেসেজ আমরা 'নিয়ো নাৎসি' দেরকে পৌছে দিতে চাই যে, ৭৬ বছর পরেও যুদ্ধর ধ্বংসাত্মক কাহিনী কিভাবে জনগনদেরকে ভীত সন্ত্রস্ত করছে। দু'বছর আগে যখন একই দিনে ২০শে এপ্রিল স্যাক্সনি রাজ্জের একটি শহরে নিয়ো নাৎসিরা হিটলারের জন্মদিন উপলক্ষে - 'স্কিল্ড এন্ড স্কর্ট' উৎসবের আয়োজন করে তখন বার্লিনে দ্বিতীয় বিশ্বযুদ্ধের অবিস্ফোরিত বোমা উদ্ধার করা হয়। উল্লেখযোগ্য যে স্যাক্সনিতে নাৎসি দের প্রভাব নতুন করে জার্মান দেরকে ভাবিয়ে তুলেছে। গতবছরের ২০ এপ্রিল এডল্ফ হিটলারের ১৩৩ তম জন্মদিন উপলক্ষে পোল্যান্ড সীমান্তের আগে একটি ছোট্ট শহরে নাৎসি উৎসবটি আয়োজন করা হয়েছিলো কিন্তু জার্মান সরকারের আভ্যন্তরীণ নিরাপত্তা বাহিনী তা ভন্ডুল করে দেয়। জার্মানি, পোল্যান্ড ও চেক প্রজাতন্ত্রের সর্বত্র ডানপন্থী চরমপন্থীরা জার্মান নিয়ো নাৎসিদের সাথে যোগ দিয়ে প্রতি বছর জার্মানির পূর্বাঞ্চলের শহরগুলিতে ত্রাসের রাজত্ব সৃষ্টি করে। হিটলারের নাৎসিবাহিনী ১৯৩৩ থেকে শুরু করে ১৯৪৫ পর্জন্ত সারা পৃথিবীতে ৭ মিলিয়ন ইহুদি এবং ৮ মিলিয়ন সাধারন নাগরিক ও সৈন্যদল হত্যা করেছিলো। আজ জার্মানিতে আর একটি খবর সারাদিন সম্প্রচার হয় যে, আঙ্গেলা ম্যার্কেল দীর্ঘ ১৬ বছর জার্মানির চ্যান্সেলর হিসেবে দেশটি শাসনের পর তাঁর উত্তরসূরী নির্ধারণ হলো, আর্মিন লাশে, সিডিইউ দলের বর্তমান চেয়ারম্যান, আগামি সেপ্টেম্বরে দেশটির ভোটে চ্যান্সেলর ক্যান্ডিডেট হিসেবে দলের পদপ্রার্থী হলেন।
আজ বাংলাদেশে করোনায় মৃত্যুর সংখ্যা ১১২ জন সকলেই উদ্বীগ্ন, এই পরিস্থিতিতে ডাক্তার, পুলিশ আমলাদের মাথা ঠান্ডা রাখা অত্যান্ত জরুরী।
সম্প্রতি মার্কিন প্রেসিডেন্টট জো বাইডেনের জলবায়ু সম্পর্কিত বিশেষ দুত জন কেরি বাংলাদেশ সফর করে বাংলাদেশ সরকারের উপর চাপ সৃষ্টি করেন, রামপাল কয়লা বিদ্যুৎ প্রকল্প নির্মাণ বন্ধ করার জন্যে। রামপাল তাপবিদ্যুৎ কেন্দ্রের জন্য প্রতি বছর ৪.৭২ মিলিয়ন টন কয়লা আমদানি করতে হবে। এর জন্য ৮০,০০০ টন ক্ষমতার প্রায় ৫৯ টি বিশাল মালবাহী জাহাজের প্রয়োজন হবে এবং জাহজগুলোকে পশুর নদীর তীরে জাহাজ বন্দরে নিয়ে যাওয়া হবে। বন্দর থেকে ৪০ কিলোমিটার দূরে সুন্দরবনের মধ্য দিয়ে নদী পথে কয়লাবাহী জাহাজ চলাচল করবে এবং এর মধ্যে নদীর প্রবাহ পথও রয়েছে। পরিবেশবিদদের মতে এই কয়লা বহনকারী যানবাহন প্রায়ই আবৃত হয়, যার ফলে ফ্লাই অ্যাশ, কয়লা ধুলো এবং সালফার, এবং অন্যান্য বিষাক্ত রাসায়নিক বিশাল পরিমাণ ছড়িয়ে পড়ে প্রকল্প এলাকার আশেপাশে।
১৪২৮ বাংলা নববর্ষের প্রার্থনাঃ ♥ এ দুর্ভাগ্য দেশ হতে হে মঙ্গলময়, দূর করে দাও তুমি সর্ব তুচ্ছ ভয় — লোকভয়, রাজভয়, মৃত্যুভয় আর। দীনপ্রাণ দুর্বলের এ পাষাণভার, এই চিরপেষণযন্ত্রণা, ধূলিতলে এই নিত্য অবনতি, দণ্ডে পলে পলে এই আত্ম-অবমান, অন্তরে বাহিরে এই দাসত্বের রজ্জু, ত্রস্ত নতশিরে সহস্রের পদপ্রান্ততলে বারম্বার মনুষ্যমর্যাদাগর্ব চিরপরিহার — এ বৃহৎ লজ্জারাশি চরণ-আঘাতে চূর্ণ করি দূর করো। মঙ্গলপ্রভাতে মস্তক তুলিতে দাও অনন্ত আকাশে উদার আলোক-মাঝে উন্মুক্ত বাতাসে।
লকডাউনে বাংলা নববর্ষ অনুষ্ঠান কোনো আনন্দ উৎসব নেই, তাই ২ বছর আগের লেখা আমার কিছু কথা। ================= করোনা সংক্রামণ বেড়ে যাওয়ায় এবারেও বাংলা নববর্ষের কোনো অনুষ্ঠান হচ্ছেনা, দেশে লকডাউন চলছে, তাই দু'বছর আগের এই লেখাটা আবার নতুন কতে পোস্ট করলাম। বাংলাদেশের মুক্তিযুদ্ধের ও বেশ কয়েক বছর আগের কাহিনী, স্কুলের ছাত্র ছিলাম সেসময়। ভারতের সাথে পূর্ববঙ্গের মানুষের বড় কোনো সামাজিক দ্বন্দ্ব ছিলনা বটে, তবে ইসলামাবাদের শাসক গোষ্ঠী বাঙালিদেরকে ভারত বিদ্বেষী করে তুলবার অনেক পন্থাই আবিস্কার করেছিল, পূর্ববঙ্গের গভর্নর মোনায়েম খান তো ঘোষণাই করে ফেলল "এবার রবীন্দ্র সংগীত আমরা নিজেরা রচনা করব" শুনেছিলাম ঢাকা বিশ্ববিদালয়ের বাংলা বিভাগের প্রধান, প্রফেসর আব্দুল হাই কে পূর্ববঙ্গের গভর্নর মোনায়েম খান নাকি বলেছিল "আপনারা রবীন্দ্র সংগীত রচনা করতে পারেন না" ভারতের রবীন্দ্র সংগীত নিতে হবে কেন? উত্তরে ড: হাই বলেছিলেন - তাহলে তো সেটা হাই সংগীত হবে। এমনি এক ভারত বিদ্বেষী পরিবেশে আমার কৈশোর কেটেছে উত্তর বঙ্গের ছোট্ট একটি শহর বগুড়ায়, বাড়ির পাশেই ঈদের নামাজের মাঠ, বছরের দুই ঈদের নামাজ ছাড়া আর কিছুই হতনা সেই বিশাল ঈদগাহর মাঠে। আমরা কিছু পাড়ার কিশোর-যুবকরা শুরু করেছিলাম ওই ঈদগাহর মাঠে ক্রিকেট খেলতে। কিছুদিনের মধ্যেই পাড়ার মুরুব্ব্দের কুনজরে পরে আমাদেরকে গালাগালি দিতে শুরু করলেন, এই বলে যে - ক্রিকেট খেললে নাকি ঈদগাহর পবিত্রতা নষ্ট হবে, কে শোনে মুরুব্বিদের কথা, তারুন্যের উচ্ছলতা আর বিদ্রোহ আমাদেকে খেলার আগ্রহ থেকে সরাতে পারেনি। ক্রমেই সমস্য আরো ঘনীভূত হলো, ঈদগাহর ম্যানেজমেন্ট কমিটি দেন-দরবার শুরু করলো। সাফ জানিয়ে দেওয়া হলো ঈদগাহর মাঠে খেলা নিষেধ - ব্যাস আর কি করা, আমরাও ছাড়বার পত্র নই - প্রতিবাদী যুবগোষ্ঠী আন্দোলন শুরু করলাম ঈদগাহর ম্যানেজমেন্ট কমিটির বিরুদ্ধে, কাজ অবস্য হয়নি কিছুই, উল্টো চাপ আসল পরিবার থেকেই - এরই মাঝে পহেলা বৈশাখ চলে এলো আমরা প্রতিবাদী যুবগোষ্ঠী সেবার বর্ষ বরণ অনুষ্ঠানের আয়োজন করলাম, ঈদগাহর মাঠের ঠিক পাশেই খোলা জায়গাটাতে - আবার বাধা এলো, ঈদগাহর মাঠের পাশে গানবাজনা চলবেনা - অনুষ্ঠান আমরা করেছিলাম ঠিকই কিন্তু পরবর্তিতে মায়ের গালাগালি আর বড় ভাইয়ের সুপারিশে আমাকে ঢাকায় পাঠিয়ে দেওয়া হলো সেবারই। সেই থেকে ওই ঈদগাহর মাঠে আর খেলাও হয়না বা অন্য কোনো সাস্কৃতিক অনুষ্ঠান হয় না বরং ওয়াজ মহফিল হয়। বহুদিন পরে মুক্তিযুদ্ধ শেষে ওই ঈদগাহর মাঠে আবার আমরা বাংলা নববর্ষে সাংস্কৃতিক অনুষ্ঠান করেছিলাম বটে কিন্তু তখন আমরা সেই তারূণ্য পেরিয়ে পূর্ণবয়স্ক মানুষ হয়ে মুক্ত স্বদেশে নতুন দেশ গড়ায় ব্যস্ত। শুনেছি ইদানিং নাকি সেখানে পহেলা বৈশাখে সাংস্কৃতিক অনুষ্ঠান বদলে আবার ওয়াজ মহফিল হয়। কি বিচিত্র এই বাঙালি সমাজ! সভ্যতার পথে এগিয়ে যাওয়ার সাধনা থেকে সরে এসে, প্রগতির চাকাকে আমরা পেছনের দিকে ঘুরাতে একটুও লজ্জিত হইনা। পহেলা বৈশাখের অনুষ্টান হিন্দু মুসলমান সহ সকল বাঙালির প্রানের উৎসব। এই বাংলা বর্ষবরণের অন্যতম অনুসঙ্গ মঙ্গল শোভাযাত্রা, ১৯৮৯ সালে প্রথম মঙ্গল শোভাযাত্রায় শুরু হয় স্বৈরশাসকের বিরুদ্ধে একটি সংস্কৃতিক আন্দোলন হিসেবে। সেই মঙ্গল শোভাযাত্রা এখন জাতিসংঘ সংস্থা ইউনেস্কোর সাংস্কৃতিক ঐতিহ্যের তালিকায় স্থান করে নিয়েছে। এর ফলে আন্তর্জাতিক স্বীকৃতিও পেয়েছে ২০১৬ সাল থেকেই এই বাঙালির ঐতিহ্যবাহী মঙ্গল শোভাযাত্রা। এদিকে, হেফাজতে ইসলামের আমীর আল্লামা শাহ আহমদ শফী শুক্রবার এক বিবৃতিতে বলেছেন, ‘‘পহেলা বৈশাখ উদযাপনের অন্যতম অনুষঙ্গ হিসেবে মঙ্গল শোভাযাত্রার যে আয়োজন করা হয় তা ইসলামী শরিয়ত সমর্থন করে না৷ কোন ঈমানদার মুসলমান মঙ্গল শোভাযাত্রায় অংশগ্রহণ করতে পারে না৷'' পহেলা বৈশাখ উদযাপনের ঐতিহ্যবাহী আয়োজন নিয়ে উগ্র ইসলামপন্থিরা বরাবরই তার বিরোধিতা করে আসছে। সরকারী ভাবেও আংশিক নিষেধাজ্ঞার বেড়াজালে পহেলা বৈশাখ অনুষ্টান এখন তার ঐতিহ্যর স্বতস্ফুর্ততা হারাতে বসেছে। বিকেল ৫ টার মধ্যে পহেলা বৈশাখের সব আয়োজন শেষ করতে বলা হয় স্বরাষ্ট্রমন্ত্রণালয় থেকে। এই নিষেধাজ্ঞা তো স্বাধীনতা পূর্ব সময়েও ছিলো না, অগ্রজদের কাছে গল্প শুনেছি যে, পাকিস্তান প্রতিষ্ঠার পর দেশের সংস্কৃতি ও রাষ্ট্রভাষা নিয়ে বিতর্ক সৃষ্টি হলে বাংলাকে রাষ্ট্র ভাষা করার পক্ষে যে কয় জন ব্যক্তি জোরালো বক্তব্য উপস্থাপন করে প্রতিবাদ করেছিলেন তাদের মধ্যে একজন ছিলেন ড: মুহাম্মদ শহীদুল্লাহ, তিনি ছিলেন অন্যতম। ভাষা আন্দোলনের প্রতিবাদ অচিরেই ছড়িয়ে পড়ে শুরু করেছিল রাষ্ট্রভাষা-আন্দোলনে। তার বক্তব্যের জন্যে তিনি রয়ে গেলেন বিতর্কের কেন্দ্রে। ১৯৪৮ সালে পূর্ব পাকিস্তান সাহিত্য সম্মেলনে সভাপতির অভিভাষণে তিনি বলেন, "আমরা হিন্দু বা মুসলমান যেমন সত্য, তার চেয়ে বেশী সত্য আমরা বাঙালি। এটি কোন আদর্শের কথা নয়; এটি একটি বাস্তব কথা। মা প্রকৃতি নিজের হাতে আমাদের চেহারায় ও ভাষায় বাঙ্গালীত্বের এমন ছাপ রেখে দিয়েছেন যে মালল-তিলক-টিকিতে কিংবা টুপি-লুঙ্গি দাড়িতে ঢাকবার কোন জো-টি নেই।" বাংলাদেশ সরকারের সংস্কৃতি মন্ত্রণালয়ের আবেদনক্রমে ২০১৬ খ্রিস্টাব্দের ৩০শে নভেম্বর বাংলাদেশের ‘‘মঙ্গল শোভাযাত্রা’’ জাতিসংঘ সংস্থা ইউনেস্কোর মানবতার অধরা বা অস্পর্শনীয় সাংস্কৃতিক ঐতিহ্যের তালিকায় স্থান লাভ করে। কাজেকাজেই হেফাজতি ইসলাম কি নিষেধাজ্ঞা দেয় তা রাষ্ট্রের প্রগতিশীল বাঙালিদের কিছুই যায় আসে না। বৈশাখ তো নতুন বর্ষের প্রথম মাস, ঋতু বৈচিত্রের প্রথম শুভলগ্ন। প্রকৃতির রূপ তো এখানে আক্ষরিক ভাবে নয় সিম্বোলিক ভাবে বলা হচ্ছে যে, বৈশাখ শুধু ঋতুবন্দনা নয়, বরং জীবনের কল্যাণে প্রকৃতির কাছে প্রার্থনা করেছে খেটেখাওয়া মানুষ কবি, সাহিত্যিক ও সাধারন জনতা। বছর ধরে জমে ওঠা গ্লানি ও জীর্ণতাকে দূর করে ধরণীকে শুচি করার কথা বলেছেন। সারা বছরের আবর্জনা দূর হয়ে যাওয়ার মন্ত্র উচ্চারণ করেছেন কবি। এই মন্ত্র ধূলিমলিন জরাগ্রস্ত পৃথিবীর চেতনা, যে বোধ জীবনের অবমাননা ঘটায়, তাকে দূর করে জীবনের দার্শনিক সুন্দরকে প্রতিষ্ঠার আহ্বান জানিয়েছেন কবিগুরু। এখানে কোনো অভিয়োগ চলবেনা। তাই বৈশাখের বর্ষবরণ কেও ভয় করতে নেই। তাই আসুন আজ ছায়ানট শিল্পীগোষ্ঠীর সাথে কন্ঠে কন্ঠ মিলিয়ে এক সুরে গাইতে থাকি - এসো হে বৈশাখ এসো এসো!
ডয়েচে ভেলে সম্প্রতি সাংবাদিক শাহনাজ মুন্নী'র একটি লেখা প্রকাশ করেছে যাতে নাকি যথেষ্ট যুক্তি আছে হেফাজতি জঙ্গিরা কিভাবে নারীকে পন্ন বানাতে চায়, সেটা চোখে আঙ্গুল দিয়ে দেখাতে। শিরোনামঃ মামুনুল হকের কথিত দ্বিতীয় বিবাহ ও সামাজিক মনস্তত্ব লেখকের ভাষায়ঃ "প্রথমে সংবাদ শিরোনামটি ধরেই আলোচনা শুরু করা যাক৷ যেখানে বলা হয়েছে, ‘নারীসহ রিসোর্টে আটক মামুনল’ ৷ ‘অস্ত্রসহ আটক’ ‘মাদকসহ আটক’ এইধরনের শব্দ-বন্ধ’র পাশে ‘নারীসহ আটক’ শব্দবন্ধটি রেখে দেখুন৷ কি মনে হয়? নারীই এখানে প্রধান সমস্যা, নারীই স্বয়ং অপরাধ৷ মাদক আর অবৈধ অস্ত্রের মতো নারীও একটি বস্তু৷ এবং সত্যিই তাই, সমাজের অনেকের কাছেই নারী এখনো একটি সামগ্রি বা বস্তুর চাইতে বেশি কিছু নয়৷" 'সামাজিক মনস্তত্ব'ই বটে, তবে প্রধানমন্ত্রী তো ঠিক তার পরদিন সংসদে দাঁড়িয়ে বললেনঃ "পার্লারের মেয়েকে নিয়ে ফুর্তি করতে যায় মামুনুল" তার মানে নারীদেরকে "পার্লারের মেয়ের" তুলনা প্রধানমন্ত্রী মুখ থেকে শুনতে কি খুব ভালো লাগে? তাও আবার সংসদে দাঁড়িয়ে এবং স্লাইডশো তে ছবি দেখানো হলো সংসদে। যখন পশ্চিমা দেশের সংসদে জনগনকে কিভাবে কোভিড-১৯ থেকে রক্ষা করা প্রয়োজন এবং যখন জিডিপির ২৫% প্রনদনা দিয়ে জনগণের সেবা করে পশ্চিমারা, তখন বাংলাদেশের পার্লামেন্টে নারীদেরকে 'পার্লারের মেয়ে' বলে অপমানকর বক্তব্য শুনতে হয়। বাংলাদেশে হেফাজতি জঙ্গিদেরকে এতোদিন লালন করতে গিয়ে, ক্ষমতাসীনরা তো পার্লামেন্টে বিরোধী দল শুন্য করে ফেলেছে, এখন সেই জঙ্গিদের ভয়ে ৪০ মিনিট ধরে বক্তব্য দিয়ে সংসদে মুল্যবান সময় অপচয় হয়! পার্লামেন্ট অধিবেশনে এক মিনিটে ২ লক্ষ ৭০ হাজার টাকা জনগনের ট্যাক্সের টাকা খর্চা হয়। আর এদিকে শাহনাজ মুন্নী'রা 'একপেশে' সাংবাদিকতা করে!
আজ করোনায় আক্রান্ত হয়ে গুণী রবীন্দ্র সংগীত শিল্পী মিতা হক চলে গেলেন ইহজগৎ ছেড়ে। মিতা হক ছিলেন একজন বাংলাদেশী রবীন্দ্র সংগীতশিল্পী। তিনি বাংলাদেশ বেতারের সর্বোচ্চ গ্রেডের শিল্পী হিসাবে তালিকাভুক্ত হয়েছেন। ভারত থেকে প্রকাশিত তাঁর একক সংগীত অ্যালবাম এবং বাংলাদেশে প্রকাশিত হয়েছে ১০ টি মিউজিক্যাল অ্যালবাম। সংগীতের ক্ষেত্রে তাঁর অবদানের জন্য ২০২০ সালে তিনি বাংলাদেশ সরকারের একুশে পদকে ভূষিত হন। তাঁর বিদেহী আত্মার শান্তি কামনা করি!
জয়া বচ্চন এসেছেন কোলকাতায় মমতার সহায়তায়। একনায়কতন্ত্রের বিরুদ্ধে লড়ছেন মমতা, তাঁর লড়াইকে সম্মান করি, এখানে অভিনয় করতে আসিনি। তৃণমূল ভবনে সাংবাদিক বৈঠকে বললেন জয়া বচ্চন। তৃণমূল কংগ্রেসের হয়ে এ রাজ্যে প্রচারে এসেছেন সমাজবাদী পার্টির রাজ্যসভা সাংসদ জয়া বচ্চন। জয়া বচ্চন মনেপ্রানে একজন বাঙ্গালি। ১৯৯২ সালে জয়া এসেছিলেন বার্লিন ফিল্ম ফেস্টিভালে বিচারক হিসেবে, আমি তখন ফেস্টিভালে এক্রেডিটেড জার্নালিস্ট, একদিন স্ক্রিনিং শেষে দাওয়াত দিলাম আমার বাসায়, আরো কয়েকজন বাঙালিরা একত্র হয়ে আড্ডা দিয়েছিলাম পুরো বিকেল থেকে রাত অবদি। ছবির জগতের খবর ছাড়াও রাজনীতি পারিবারিক গপ্পে তিনি শুধ অমিতাভ এর প্রশংসাই করেননি তারসাথে ভারতের রাজনীতি নিয়েও কথা হয়েছিলো। এবার এসেছেন জয়া কোলকাতায়, মমতা বন্দ্যোপাধ্যায়'কে সহায়তা করতে। শনিবার পশ্চিম বাংলায় তৃতীয় দফায় বিধানসভার ভোট হলো, খবরে বলছে তৃনমূল এগিয়ে চলছে।
দক্ষিণ জার্মানির ফেডারেল স্টেট 'বাডেন ভুর্টেনবার্গ' একটি সমৃদ্ধশালী প্রভিন্স সেখানে শাসন করছে বাম জোট সরকার গ্রিন পার্টির নেতৃত্বে। এই স্টেটের জিডিপি জার্মানির ১৬ টি রাজ্যের দ্বিতীয় স্থানে, যেখানে উৎপাদন হয় পৃথিবীর নামকরা ও বিশ্বস্ত মোটরগাড়ি 'মার্সিডিজ', স্টুটগার্ট শহরের এই কোম্পানি 'ডাইমলা-বেঞ্জ' এর শুধু এই প্রভিন্সেই ১ লক্ষ কর্মচারী কাজ করে, সারা পৃথিবীতে প্রায় ২ লক্ষ কর্মচারি কাজ করে। ২০১৯ সালে ডাইমলা-বেঞ্জ এর টার্নওভার ছিলো ১০০ বিলিয়ন ইউরো। করোনাকালীন সময়ে কিছুটা কমে ২০২০ সালে টার্নওভার হয়েছে ৯৮ বিলিয়ন ইউরো, কিন্তু একজন শ্রমিকও ছাঁটাই হয়নি। এই প্রভিন্সে ইস্টার বিরতি পরে স্কুল খোলার কথা ছিলো কিন্তু সংস্কৃতি মন্ত্রক ইস্টার বিরতির পরে স্কুল কার্যক্রম সম্পর্কে রাজ্যের স্কুলগুলিকে লকডাইন অবহিত রেখেছে। ১২ এপ্রিল থেকেও স্কুল খুলবেনা, কেবল অনলাইনে দূরত্বের শিক্ষা চালু থাকবে। রাজ্যের করোনার নিয়ন্ত্রণ অনুসারে সামঞ্জস্য করা হয়েছে। ১৯ এপ্রিল পর্যন্ত স্কুলগুলি এই বিকল্প ব্যবস্থায় চলবে। এই রাজ্যে করোনা সংক্রামনের হারও অন্যান্য রাজ্যের চেয়ে অনেক কম। বাম রাজনৈতিক দলের শাসিত এই রাজ্য জার্মানির একটি মডেল স্টেট যা কেন্দ্রীয় ম্যার্কেল সরকারও শ্বীকার করে।
আজ ১০ এপ্রিল, মুক্তিযুদ্ধ চলাকালীন বাংলাদেশের অস্থায়ী সরকার বা মুজিবনগর সরকার, তাজউদ্দীন আহমদ কে প্রধানমন্ত্রী ও বঙ্গবন্ধু শেখ মুজিবর রহমান কে রাষ্ট্রপতি হিসেবে নির্বাচিত করে, ১৯৭১ খ্রিস্টাব্দের ১০ই এপ্রিল তারিখে গঠিত হয়। ১৯৭১ সালের ১৭ই এপ্রিল এই সরকারের মন্ত্রীপরিষদের সদস্যরা মেহেরপুরে শপথ গ্রহণ করেন।
নরওয়েজিয়ান পুলিশ আজ শুক্রবার জানিয়েছে যে প্রধানমন্ত্রী এর্না সোলবার্গ তাঁর জন্মদিন উদযাপনের জন্য একটি পারিবারিক সমাবেশের আয়োজন করার সময় কোভিড-১৯ সামাজিক দূরত্ব বিধি লঙ্ঘনের জন্য প্রধানমন্ত্রী'কে জরিমানা করেছেন। জরিমানার অর্থদণ্ড ২০,০০০ নরওয়েজিয়ান ক্রোনার (২,৩৩২ ডলার), পুলিশ প্রধান ওলে সাভারুদ একটি সংবাদ সম্মেলনে জানিয়েছেন। দশ জনের বেশি লোকের সমাবেশে সরকারী নিষেধাজ্ঞা সত্ত্বেও গত ফেব্রুয়ারি মাসের ২ তারিখে তিনি ১৩ জন মানুষের সাথে একটি পাহাড়ের রিসোর্টে তাঁর ৬০ তম জন্মদিন উপলক্ষে একটি অনুষ্ঠানের আয়োজন করার জন্য এই জরিমানা করা হয়। এব্যপারে পুলিশ প্রধান সাংবাদিকদেরকে বলেন "আইন সবার জন্য সমান, তাই প্রধানমন্ত্রীকেও করোনা বিধি না মেনে তাঁর ভুলের জন্যে জরিমানা করা হয়েছে।"
ভারতে পূর্ণকুম্ভ ২০২১ চলছে! এবার তিন মাসের পরিবর্তে ৪৮ দিন চলবে কুম্ভমেলা। গত তিনদিন ধরে ভারতে করোনায় মৃত্যুর সংখা প্রতিদিন প্রায় ৮০০, আর সংক্রাম হচ্ছে ১ লক্ষ ৪০ হাজার। সারা ভারত জুড়ে মহাসমারোহে রঙ উৎসব ‘হোলি’ শেষে এখন লক্ষ লক্ষ মানুষের সমাহারে বিশ্বের বৃহত্তম ধর্মীয় জমায়েত উৎসব কুম্ভমেলা চলছে!! এক দিকে হিন্দুত্ববাদি শাসকগোষ্ঠি এভাবে করোনার পাইকারী বিস্তারের বন্দোবস্ত করছে, অন্য দিকে আবার করোনার ব্যপক বিস্তারক্ ‘অজুহাত’ হিসেবে ব্যবহার করে, নিজ দেশের ভ্যাকসিনের চাহিদা আগে মেটানোর নামে ভ্যাকসিন উৎপাদনের লাইসেন্সিং চুক্তি ভঙ্গ করে ভ্যাকসিন এক্সপোরট বন্ধ রাখার হকুম জারি করছে!!! কুম্ভ মেলার শুরুতে ভারতের গঙ্গা নদীর তীরে সমবেত হয়েছে লাখ লাখ তীর্থযাত্রী। বিশ্বের অন্যতম বড় জনসমাগম হিসেবে পরিচিত এই মেলা। এই বছর করোনাভাইরাসের মহামারির মধ্যে হিন্দু ধর্মাবলম্বীদের কাছে অন্যতম পবিত্র এই মেলা অনুষ্ঠিত হচ্ছে। এতে পাপ মুক্তির আশায় গঙ্গা নদীতে স্নান করবেন তীর্থযাত্রীরা। ব্রিটিশ সংবাদমাধ্যম বিবিসির প্রতিবেদন থেকে এসব তথ্য জানা গেছে। করোনাভাইরাসে আক্রান্ত মানুষের হিসাবে ভারতের চেয়ে কেবল এগিয়ে রয়েছে যুক্তরাষ্ট্র। বর্তমানে ভারতে কোনও লকডাউন নেই। এই অবস্থায় কুম্ভ মেলার মতো বড় জমায়েতে সমবেত হয়েছেন লাখ লাখ মানুষ। ভারতের কর্মকর্তারা বলছেন, তীর্থযাত্রীরা মহামারির গাইডলাইন অনুসরণ করবেন। তবে বেশিরভাগ পূণ্যার্থীই মাস্ক পরেননি। হিন্দু ধর্মাবলম্বীদের বিশ্বাস কুম্ভ মেলায় গঙ্গা স্নান করতে পারলে তা তাদের মোক্ষ লাভ বা তাদের বিশ্বাস অনুযায়ী বার বার জন্ম নেওয়া ও মৃত্যুবরণ করার চক্র থেকে মুক্তিলাভের সহায়ক হবে। আর সেই উদ্দেশে উত্তরাখন্ডের হরিদ্বার শহরে গঙ্গা তীরে সমবেত হয়েছেন লাখ লাখ তীর্থযাত্রী। দেশটির সম্প্রচারমাধ্যম এনডিটিভির তথ্য অনুযায়ী হরিদ্বারের বিখ্যাত গঙ্গা তীর হার কা পাউডিতে তীর্থযাত্রীরা বেলা তিনটা থেকে সমবেত হওয়া শুরু করে। এর এক ঘণ্টা পর থেকেই স্নান শুরু হয়।
সেঞ্চুরি পূরণকরা আর হলোনা তাঁর। ডিউক অফ এডিনবার্গ প্রিন্স ফিলিপ আজ ৯৯ বছর বয়সে মৃত্যুবরণ করলেন। ৭০ বছরেরও অধিক সময় তিনি কুইন এলিজাবেথ -২ এর সাথে বিবাহিত জিবন কাটিয়েছেন। গ্রীক ও ডেনিশ রাজবংশের এই যুবরাজ ১৯২১ সালে গ্রীসের কর্ফু'তে জন্ম ও ১৯৪৮ থেকেই বৃটেনের এডিনবার্গের ডিউক ছিলেন। আজ সেই পুরোনো ছবিটা আবার পোস্ট করলাম: দু'জন দুজনের দিকে তাকিয়ে মিষ্টি করে হাসির পোজ, হাত ধরার পোজ কিছুই বদলায়নি, শুধু সময় বদলেছে। ছবি দুটো একই স্থানে তোলা রানী দ্বিতীয় এলিজাবেথের (৯৫) দাম্পত্য জীবন প্রিন্স ফিলিপের (৯৯) সাথে, সেকাল ও একাল।
বাংলাদেশের ক্ষমতাসীন দলের নেতারা তো নিজেদেরকে ইউরোপের চেয়েও উচ্চমানের দেশ মনে করেন, কিন্তু ইউরোপের আইনশৃঙ্খলার সাথে তুলনা দিলে দারুন বেজার হন তাঁরা। সম্প্রতি চিটাগং শহরের অদুরেই এক পাহাড়া কেটে মাদ্রাসা তৈরি করে, প্রকৃতির বিরাট ক্ষতি সাধন করেও পার পেয়ে যায় (সামান্য জরিমানা হয়েছে আজ)। তুলনা দিলে কি রাগ করবেন? জার্মানির মোটরগাড়ি কোম্পানি 'ভোকস ওয়াগেন'কে তাদের তৈরি গাড়িতে ধোঁয়া নির্গমন কেলেঙ্কারির কারণে দু'বছর আগে এক বিলিয়ন ইউরো জরিমানা দিতে হয়েছে। এটি স্থানীয় পাবলিক প্রসিকিউটর সিদ্ধান্ত নিয়েছিলেন, এবছর আবার ৬০০ মিলিয়ন ইউরো জরিমানা করেছে, গাড়ির মালিকদেরকে ধোঁয়া নির্গমন সিস্টেম রিপিয়ারিং করার খর্চা দেওয়ার জন্যে। এদেশে প্রকৃতির ক্ষতিসাধন করার অপরাধের জন্য কোনও কোম্পানি বা সংস্থার উপর এ পর্যন্ত এই সর্বোচ্চ জরিমানা চাপানো হয়েছে। পাহাড় ধ্বংস করে মাদ্রাসা তৈরি করে প্রকৃতির এই অপূরণীয় ক্ষতির জরিমানা কতো হতে পারে বলে আপনারা মনে করেন? আজকের খবরে কিছুটা আস্বস্ত হলেও যে ক্ষতি সাধন হয়েছে তা পূনরুজ্জীবন করা কি সম্ভব? পরিবেশ অধিদফতরের চট্টগ্রাম মহানগরের উপ-পরিচালক মিয়া মাহমুদুল হক এ প্রসঙ্গে জানান, পাহাড় কাটার অভিযোগের সত্যতা পাওয়ার পর একাধিকবার শুনানিতে হাজির হওয়ার নির্দেশ দেয়া হয় অভিযুক্তকে। কিন্তু তিনি হাজির হননি। ফলে পরিবেশ সংরক্ষণের স্বার্থে বাংলাদেশ পরিবেশ সংরক্ষণ আইন, ১৯৯৫ (সংশোধিত ২০১০) এর ধারা ৭ অনুযায়ী প্রতিবেশগত ক্ষতিসাধনের দায়ে এনভায়রনমেন্টাল ড্যামেজ অ্যাসেসমেন্ট পদ্ধতিতে ৭৮ লাখ ৭ হাজার ৫০০ টাকা জরিমানা করা হয়েছে। কিন্তু মাদ্রাসা নির্মাণকাজ কি বন্ধ হয়েছে?
আধুনিক গ্রীস অটোমান সাম্রাজ্যের বিরুদ্ধে যুদ্ধ করে স্বাধীনতা অর্জন করে ২০০ বছর আগে (২৫ শে মার্চ ১৮২১)। আজ ২০০ বছর পরে বিদেশী বিশিষ্টজনদের উপস্থিতিতে ও নিজদেশের বীরদের সন্মানে প্যারেড এবং অনুষ্ঠানের মাধ্যমে উদযাপিত হলো, যদিও করোনা মহামারীর জন্যে কর্তৃপক্ষকে সীমিত সংখ্যক মানুষের উপস্থিতি এবং সময় পিছিয়ে দিতে বাধ্য হয়েছিল। প্রেসিডেন্সিয়াল গার্ডের সদস্যরা ১৮২১ সালের বিপ্লব ও স্বাধীনতা যুদ্ধের ২০০ তম বার্ষিকী উদযাপন অনুষ্ঠানে গ্রীক প্রধানমন্ত্রী কিরিয়াকোস মিতসোটাকিস এবং গ্রীক রাষ্ট্রপতি ক্যাটেরিনা সেকেলরাপোলৌ এর সাথে এথেন্সে পার্থেনন মন্দিরের সামনে গ্রীক পতাকা উত্তোলন করেন।
যার থাকার কথা জেলহাজতে বা ১৭ জন মৃত্যু হওয়া মানুষের পরিবারের সাথে, অথচ উনি পরস্ত্রীর সাথে রিসোর্টে হলিডে করতে যায়? কি মজার দেশ!
পৃথিবীতে হাসপাতালের চেয়ে ধর্মীয় প্রার্থনালয়ের সংখ্যা বেশি কিন্তু মানুষের দুঃসময়ে সেইসব ধর্মালয় কোন উপকারে আসেনি বরং হাসপাতাল সেবাদিচ্ছে
ইস্টার সম্পর্কে সকলেই নিশ্চই জানেন যে, আজকের এই দিনে যিশুকে হত্যা করা হয়। খ্রিস্টধর্মের বিশ্বাসী না হয়েও ঐতিহাসিক ঘটনা থেকে বলাযায় আজকের এই ইস্টার শুক্রবারে যিশুকে জেরুজালেমের গলগাথা পাহাড়ে বন্দি করা হয়, মানুষের পাপের কারণে যিশু যে যন্ত্রণাভোগ করেছেন ও ক্রুশমৃত্যুবরণ করেছেন সেই ঐতিহাসিক সত্যর ধ্যান করে তিনি প্রতিবাদ করেননি কখনো। অবশেষে তাঁকে ক্রুসেফাইড করার দু'দিন পরে সোমবার জেরুজালেমে আবার তাঁর আবির্ভাব হয়। যা অনেকেই দেখেছেন। একজন নবী হিসেবে যিশু ২০০০ বছর আগে যে প্রমান রেখে গেছেন, তা থেকে জানাযায়, তিনি কখনো ধর্মযুদ্ধ করেননি, মানুষ হত্যা করেননি, পক্ষান্তরে হজরত মুহাম্মদ ১৪০০ বছর আগে নিজে বহু ধর্মযুদ্ধ করেছেন, হাজারো মানুষ হত্যা করেছেন। একজন নবী বা পয়গম্বরের ব্যক্তিগত জীবন কেমন হওয়া উচিৎ, বলে মনে করেন? যুদ্ধকরে মানুষ হত্যা করে ধর্ম রক্ষা করার যুক্তি কতোটা গ্রহণযোগ্য।
নিচের মুখরোচক খবটি গত ১০ বছর ধরে ফেসবুক প্রতিবছর ১ লা এপ্রিলে আমার মেমোরিতে মনে করিয়ে দেয়, এবছরেও তাই করলো, তবে এবার নতুন করে পোস্ট করলাম। ২০১১ সালে ততকালীন পররাষ্ট্র মন্ত্রী ডা: দিপুমনির আফ্রিকায় কৃষিজমি সরকারী ভাবে লিজ নেওয়া ও চাষাবাদ পরিকল্পনার কথা হয়ত অনেকেরই মনে আছে। আফ্রিকার কৃষি জমি চাষাবাদ সম্পর্কে দিপু মনি জুন ২০১০ সনে এক সাংবাদিক সম্মেলনে বলেছিলেন, "ভবিষ্যতের খাদ্য সংকটের কথা বিবেচনা করে সরকার আফ্রিকা ছাড়াও ভিয়েতনাম ও কম্বোডিয়ার জমি চাষাবাদ করার পরিকল্পনা করছে। এসব জায়গা ছাড়াও অন্য খাতেও বাংলাদেশের ব্যবসায়ীদের বিদেশে বিনিয়োগ থাকা উচিত। তবে এ ক্ষেত্রে কিছু আশঙ্কাও রয়েছে। বিদেশে বিনিয়োগে আগ্রহীদের পরামর্শ দিয়ে তিনি বলেন, 'আপনারা অবশ্যই মুনাফা করবেন। তবে এমন সর্বনাশা মুনাফা করবেন না, যাতে দেশের মানুষের মান-সম্মান নষ্ট হয়। বিনিয়োগকারী দেশের মানুষ যেন মনে করে, আমরা কেবল নিজেদের স্বার্থে নয়; বরং তাদের স্বার্থের জন্যও বিনিয়োগে আগ্রহী হচ্ছি।" তিনি দেশপ্রেমিক ইনভেস্টার খুজছেন, যারা শুধু নিজের মুনাফাই নয় বরং অর্ধেক কৃষি উৎপাদন বাংলাদেশে নিয়ে আসবেন এবং দেশের খাদ্য সংকট দূরীকরণ প্রকল্পে অংশগ্রহণ করবেন। কাকতালীয় ভাবে এই পোস্টটি আমি ১ লা এপ্রিল ২০১১ সালে প্রথম পোস্ট করেছিলাম বলে আমার কাছে একধরণের "এপ্রিলফুল" মার্কা আনন্দও আছে এটাতে। প্রজেক্টটির খবর কি কেউ কিছু জানেন? নাকি এটাও দিপুমনির উড়ন্ত কল্পকাহিনীর মত অকাশেই হারিয়ে গেছে?
অ্যাস্ট্রাজেনেকা টিকা জার্মানিতে ৬০ বছরের কম বয়সীদের জন্য স্থগিত করা হয়েছে। গতকাল বার্লিনের সিনেটের স্বাস্থ্যঅধিদপ্তর স্থায়ী ভ্যাকসিনেশন কমিশনের কাছ থেকে একটি নতুন সুপারিশ এবং অল্প সময়ের মধ্যে অ্যাস্ট্রাজেনেকা ভ্যাকসিন ব্যবহারের বিষয়ে পাউল এয়ার্লিশ ইনস্টিটিউটের সিদ্ধান্তের প্রত্যাশা করে। সতর্কতা হিসাবে, বার্লিন রাজ্যের অ্যাস্ট্রাজেনেকা টিকাগুলি ৬০ বছরের কম বয়সী সকল ব্যক্তির জন্য উপসর্গ না দেখা গ্রলও অবিলম্বে স্থগিত করা হয়েছে। জার্মান সরকার জনগনকে জানিয়েছে যে টিকা দেওয়ার হটলাইন এখন পর্যন্ত এ সম্পর্কে আর কোনও বিবৃতি দিতে পারে না। আরও তথ্য স্বাস্থ্য, নার্সিং এবং সমতা বিভাগের সিনেট বিভাগের ওয়েবসাইটে প্রকাশিত হয়েছে। গত ডিসেম্বর থেকে জার্মানিতে প্রায় ১০ মিয়ন টিকা দেওয়া হয়েছে, যারমধ্যে Biontech, Pfizer, Moderna এছাড়াও Astrazeneca 'র টিকা ছিলো, কিন্তু মাত্র ৩০ লক্ষ অ্যাস্ট্রাজেনেকার টিকা দেওয়ার পর ২৯ জনের রক্ত জমাট বেঁধে যাওয়ার ফলে তাৎক্ষণিক ভাবে অ্যাস্ট্রাজেনেকা টিকা নিষিদ্ধ হয়েছে জার্মানিতে। এদিকে করোভাইরাস ঠেকাতে দুই সপ্তাহের জন্য দেশজুড়ে কঠোর লকডাউন আরোপের পরামর্শ দিয়েছেন জার্মানির ডাক্তাররা৷ দেশটির ইনটেনসিভ কেয়ার ইউনিটের ডাক্তাররা বলছেন বর্তমান পরিস্থিতি ঠেকাতে এবং হাসপাতালে রোগীর চাপ কমাতে দুই সপ্তাহের জন্য কড়া লকডাউন আরোপ করা প্রয়োজন৷ করোনা ভাইরাসের দ্বিতীয় ঢেউ শেষ হয়ে দেশটি তৃতীয় ঢেউয়ের মুখে পড়েছে৷ গত সপ্তাহে দেশটিতে করোনা আক্রান্তের মোট সংখ্যা ছিল এক লাখ৷ আক্রান্তের এ সংখ্যা চলতি বছরের মধ্য জানুয়ারির পর থেকে সর্বোচ্চ বলে জানিয়েছে জার্মানির রবার্ট কখ ইনস্টিটিউট৷ এমন পরিস্থিতিতে ডাক্তাররা হাসপাতালে করোনায় আক্রান্ত রোগীরা চাপ সামলাতে হিমশিম খাচ্ছেন৷ পরিস্থিতি মোকাবেলায় কঠোর লকডাউনের ঘোষণা দিয়েছিল আঙ্গেলা ম্যার্কেল সরকার৷ আসছে ইস্টারের ছুটির সময়ে অর্থাৎ ১ এপ্রিল থেকে ৫ এপ্রিল পর্যন্ত কঠোর লকডাউনের পরিকল্পনা করা হয়েছিল৷ কিন্তু জনগণের চাপের মুখে এমন সিদ্ধান্ত থেকে সরে আসার কথা বলছে সরকার৷ এদিকে প্রয়োজনীয় পদক্ষেপ না নিলে পরিস্থিতি আগামী কয়েক সপ্তাহের মধ্যে আরো ভয়াবহ হতে পারে বলে সতর্ক করেছেন চ্যান্সেলর ম্যার্কেলের চিফ অব স্টাফ হেলগে ব্রাউন৷ তিনি বলেন, এ মুহূর্তে যদি সংক্রমণ কমিয়ে আনা না যায় তাহলে ভাইরাসটির নতুন মিউটেশন হবে যা ভ্যাকসিনেও কার্যকর হবে না৷ জার্মানিতে সরকারী, বেসরকারী এবং অর্থনৈতিক জীবনকে করোনাকালীন সময়ে আরও বন্ধ করার জন্য ফেডারেল এবং রাজ্য সরকার একটি কঠোর 'ইস্টার লকডাউন' করার সিদ্ধান্ত নিয়েছিল। আগামী বৃহস্পতিবার থেকে সোমবার এবং পবিত্র ইস্টার শনি- রবিবারকে বিশ্রামের দিন হিসাবে ঘোষণা করা হয়েছে।
সুবর্ণ জয়ন্তিতে গোলাগুলিতে ১৫ জনের মৃত্যু হলেও করোনা ভাইরাসে এযাবতকালের সর্বোচ্চ মৃত্যু হলো। গত ২৪ ঘণ্টায় দেশে করোনাভাইরাসে আক্রান্ত ৫ হাজার ১৮১ জনকে শনাক্ত করা হয়েছে আজ। এটিই এখন পর্যন্ত দেশে একদিনে সর্বোচ্চ শনাক্ত। এখন পর্যন্ত দেশে করোনায় মারা গেছেন মোট আট হাজার ৯৪৯ জন। সুবর্ণ জয়ন্তিতে গোলাগুলিতে ১৫ জনের মৃত্যু হলেও করোনা ভাইরাসে এযাবতকালের সর্বোচ্চ মৃত্যু হলো। গত ২৪ ঘণ্টায় দেশে করোনাভাইরাসে আক্রান্ত ৫ হাজার ১৮১ জনকে শনাক্ত করা হয়েছে আজ। এটিই এখন পর্যন্ত দেশে একদিনে সর্বোচ্চ শনাক্ত। এখন পর্যন্ত দেশে করোনায় মারা গেছেন মোট আট হাজার ৯৪৯ জন। 
আশকারা দিতে দিতে এখন দেখি মশকরা করে ঘোড়ার পিঠে চড়েছে, এখনি থামান, না হলে উটের পিঠে চড়ে বসবে জঙ্গিরা!
গতবছর আজকের এই দিনে সরকার করোনা প্রনদনার কথা ঘোষণা করেছিলো, তখন লিখেছিলামঃ ৫ হাজার কোটি টাকা তো পিনাটস, দেশে খেলাপি ঋণ গতবছর ১ লাখ ১৬ হাজার কোটি টাকা, সোনালি ব্যাংক ম্যানেজার একাই ৫ হাজার কোটি টাকা লুট করে একজন গ্রাহককেই ৫ হাজার কোটি টাকার বেশি ঋণ। নিয়মের বাইরে মূলধনের প্রায় দ্বিগুণ। সাবেক চেয়ারম্যান আবুল বারকাতের সময়ে অনুমোদন। জনতা ব্যাংকের মোট মূলধন ২ হাজার ৯৭৯ কোটি টাকা। মূলধনের সর্বোচ্চ ২৫ শতাংশ পর্যন্ত ঋণ দেওয়ার সুযোগ আছে। এক গ্রাহক তো ৭৫০ কোটি টাকার বেশি ঋণ পেতে পারেন না। গত ১০ বছরে ব্যাংক খাতের ১০টি বড় কেলেঙ্কারিতে লোপাট হয়েছে ২২ হাজার ৫০২ কোটি টাকা। এসব কেলেঙ্কারি ঘটেছে মূলত সরকারি ব্যাংকে। সোনালী ব্যাংকের হল-মার্ক গ্রুপ দিয়ে শুরু হলেও সবচেয়ে বেশি কেলেঙ্কারি ঘটেছে জনতা ব্যাংকে। আরও রয়েছে বেসিক ও ফারমার্স ব্যাংকের অনিয়ম-দুর্নীতির ঘটনা। ১০ বছরে ১০ কেলেঙ্কারি মূল নিবন্ধে ফাহমিদা খাতুন বলেন, গত ১০ বছরে জনতা ব্যাংক থেকে অ্যাননটেক্স, ক্রিসেন্ট ও থারমেক্স গ্রুপ মিলে ১১ হাজার ২৩০ কোটি টাকা হাতিয়েছে। বেসিক ব্যাংক থেকে বের হয়ে গেছে সাড়ে ৪ হাজার কোটি টাকা। সোনালী ব্যাংক থেকে হল-মার্ক নিয়ে গেছে ৩ হাজার ৫৪৭ কোটি টাকা। বিসমিল্লাহ গ্রুপ নিয়েছে ১ হাজার ১৭৪ কোটি টাকা। এ ছাড়া রিজার্ভ চুরির মাধ্যমে বাংলাদেশ ব্যাংক থেকে হারিয়েছে ৬৭৯ কোটি টাকা। নতুন প্রজন্মের এনআরবি কমার্শিয়াল ও ফারমার্স ব্যাংক থেকে লোপাট হয়েছে ১ হাজার ২০১ কোটি টাকা। এবি ব্যাংক থেকে পাচার হয়েছে ১৬৫ কোটি টাকা। ব্যাংক খাতের এই ১০টি বড় কেলেঙ্কারিতে লোপাট হওয়া ২২ হাজার ৫০২ কোটি টাকা দিয়ে কী কী করা সম্ভব, তারও একটি চিত্র তুলে ধরেছে সিপিডি। সেখানে বলা হয়েছে, এই টাকা দিয়ে পদ্মা সেতু নির্মাণের ৭৮ শতাংশ বা পদ্মা সেতুর রেলসংযোগ প্রকল্পের ৬৪ শতাংশ ব্যয় নির্বাহ করা যেত। আবার সোনাদিয়া গভীর সমুদ্রবন্দর নির্মাণে প্রায় ৪১ শতাংশ টাকার জোগান দেওয়া সম্ভব ছিল। হলমার্কের জন্য ব্যাপকভাবে আলোচিত সোনালী ব্যাংকের নাম। ঊর্ধ্বতন কর্মকর্তাদের যোগসাজশে নামে-বেনামে প্রায় ৪ হাজার কোটি টাকা হাতিয়ে নিয়েছে হলমার্ক গ্রুপ। এ ছাড়া কয়েকটি প্রতিষ্ঠানের কর্তাদের পকেটে হাজার হাজার কোটি টাকা তুলে দিয়েছে রাষ্ট্রীয় মালিকানাধীন ব্যাংকটি। নাম সোনালী হলেও দুর্নীতি-জালিয়াতি, খেলাপি ঋণ এবং মূলধন ঘাটতির মতো নেতিবাচক অবস্থার কারণে ব্যাংকটির বর্তমান ও ভবিষ্যৎ অনেকটাই ধূসর। সোনালী ব্যাংক সূত্র জানায়, গত বছর শেষে ব্যাংকটির সংগৃহীত আমানতের পরিমাণ দাঁড়িয়েছে ১ লাখ ১১ হাজার ৭৩২ কোটি টাকা। আগের বছর ছিল ১ লাখ ৪ হাজার ১০৯ কোটি টাকা। আমানত সংগ্রহ বেড়েছে মাত্র ৭ শতাংশের কিছু বেশি। সংগৃহীত আমানতের মধ্যে মাত্র ৪৪ শতাংশ ঋণ হিসেবে বিতরণ করেছে। বাকি অর্থ দুর্বল ব্যাংক ও আর্থিক প্রতিষ্ঠানে রেখেছে। সেই অর্থ ঠিকমতো আদায় করতে পারছে না। ফার্স্ট ফাইন্যান্স, পিপলস লিজিং, বিআইএফসি, ইন্টারন্যাশনাল লিজিং, এফএএস ফাইন্যান্সের মতো বন্ধপ্রায় প্রতিষ্ঠানের কাছে অর্থ রেখে তা আদায় করতে পারছে না। ব্যাংকটির গত বছর শেষে ঋণের পরিমাণ দাঁড়িয়েছে ৪৮ হাজার ৮৬৩ কোটি টাকা। আগের বছর ছিল ৪০ হাজার ১৫৪ কোটি টাকা। বিতরণ করা ঋণের মধ্যে খেলাপি হয়ে গেছে ২১ দশমিক ৬৩ শতাংশ বা ১০ হাজার ৫৬৩ কোটি টাকা। আগের বছরের তুলনায় খেলাপি ঋণ কমেছে ব্যাংকটির। ২০১৮ সালে বিতরণ করা ঋণের ৩০ দশমিক ৩৫ শতাংশ বা ১২ হাজার ১৮৮ কোটি টাকা খেলাপি ছিল। এই খেলাপি কমাতে সোনালী ব্যাংকের নিজস্ব কোনো তৎপরতা ছিল না। সরকার ও কেন্দ্রীয় ব্যাংকের গণছাড়ের আওতায় খেলাপিদের ঋণ পুনঃতফসিল করা হয়েছে। গত বছর পুনঃতফসিল করা হয় ১ হাজার ৭৬৩ কোটি টাকা। অথচ নগদ আদায় হয়েছে মাত্র ৮২০ কোটি টাকা। আগের বছর যা ছিল ১ হাজার ৮ কোটি টাকা। অর্থাৎ খেলাপিদের কাছ থেকে নগদ আদায় কমে গেছে ব্যাংকটির। খাতাকলমে যে পরিমাণ খেলাপি ঋণ দেখানো হচ্ছে, প্রকৃতপক্ষে সোনালী ব্যাংকের খেলাপি ঋণ অনেক বেশি। অবলোপন করা ৭ হাজার ৪৯ কোটি ও পুনঃতফসিল করা ঋণ যোগ করলে খেলাপি ঋণের পরিমাণ দাঁড়ায় ১৭ হাজার ৬১৬ কোটি টাকা। এর বাইরে মোট ১৮ হাজার ৯০০টি মামলায় ২৮ হাজার ৭০৬ কোটি টাকা রয়েছে। সোনালী ব্যাংক জিম্মি হয়ে পড়েছে শীর্ষ খেলাপি ও ঋণগ্রহীতাদের কাছে। ব্যাংকটির ১০ হাজার ৫৬৭ কোটি টাকা খেলাপি ঋণের মধ্যে ৩ হাজার ৩০৩ কোটি টাকা রয়েছে শীর্ষ ২০ খেলাপির পকেটে। মোট খেলাপি ঋণের মধ্যে ৩১ শতাংশ গেছে ২০ জনের পকেটে। নানা ধরনের সুযোগ-সুবিধা দিয়েও শীর্ষদের কাছ থেকে অর্থ আদায় করতে পারছে না। গত বছর শীর্ষ খেলাপিদের কাছ থেকে মাত্র ৩১ কোটি টাকা আদায় করতে পেরেছে। আগের বছর আদায় করে ১২০ কোটি টাকা। শীর্ষদের কাছ থেকে আদায় চার ভাগে নেমে এসেছে। নিয়মনীতি না মেনে ঝুঁকিপূর্ণ খাতে ঋণ বিতরণ করায় এ ব্যাংকের মূলধন ও প্রভিশন ঘাটতি ভয়াবহ আকার ধারণ করছে। গত বছর শেষে ৬১ হাজার ২৪৯ কোটি টাকার ঝুঁকিভিত্তিক সম্পদের বিপরীতে ব্যাংকটির ৬ হাজার ১২৫ কোটি টাকা মূলধন সংরক্ষণের প্রয়োজন ছিল না। কিন্তু ব্যাংকটি তা করতে ব্যর্থ হওয়ায় মূলধন ঘাটতি দাঁড়িয়েছে ২ হাজার ৯২২ কোটি টাকা। আগের বছর ৫৩ কোটি টাকা মূলধন উদ্বৃত্ত ছিল। খেলাপি ঋণের বিপরীতে প্রভিশন ঘাটতি রয়েছে ৭১৭ কোটি টাকা। মূলধন ও প্রভিশন ঘাটতি থাকার অর্থ ব্যাংকটির আর্থিক স্বাস্থ্য ও জনগণের আমানত ঝুঁকির মধ্যে রয়েছে। আগের বছর বড় একটি ঋণখেলাপি প্রতিষ্ঠানের ঋণ পুনঃতফসিল হওয়ায় ব্যাংকটির পরিচালন মুনাফা ২ হাজার কোটি টাকা ছাড়িয়ে যায়। গত বছর পরিচালন মুনাফা কমে হয়েছে ১ হাজার ৭৩০ কোটি টাকা। প্রভিশন ও করপরবর্তী প্রকৃত মুনাফা দাঁড়িয়েছে ২৭১ কোটি টাকা। আগের বছর ছিল ২২৬ কোটি টাকা। ব্যাংকটির দুর্বল সূচকগুলোর ব্যাখ্যায় সম্প্রতি ব্যবস্থাপনা পরিচালক (এমডি) আতাউর রহমান প্রধান বলেন, সরকারি ব্যাংকের মূলধন ঘাটতি নিয়ে বিভিন্ন কথা হয়। মনে রাখতে হবেÑ এ দেশের শিল্পায়ন, কৃষির উন্নয়নে এ ব্যাংকগুলো মূল ভূমিকা রেখেছে। ’৮০-এর দশকে যারা সরকারি ব্যাংক থেকে ঋণ নিয়ে শিল্প উদ্যোক্তা হয়েছিলেন, তারাই আজ বেসরকারি ব্যাংকের মালিক। এর মধ্যে অনেকে খেলাপি হয়ে ব্যাংকের বোঝা বাড়িয়েছে। এর পরও এ দেশের অর্থনৈতিক উন্নয়নে মূল ভূমিকা সরকারি ব্যাংকগুলোর।
আমার নিজস্ব মুক্তিযুদ্ধের কাহিনী - ৩ আমার ছোট মেয়েটির নাম 'নীলমা' ওর নামটি মুক্তিযুদ্ধের এক স্মৃতি থেকেই নেওয়া, নীলমা রাখার কারণটি হলোঃ আমরা তখন গেরিলাযুদ্ধ করছি বগুড়ার শারিয়াকান্দি এলাকায়। সেপ্টেম্বর মাসের শেষে সেক্টর হেডকোরাটার তরঙ্গপুর গিয়ে রিপোর্ট করতে আমাকে পাঠালেন আমাদের গ্রুপ লিডার খোকন ভাই। বেশ কিছুদিন থেকে আমার চোখটাও দারুন ব্যথা অনুভব করছিলাম, তাই তরঙ্গপুর গিয়ে সেক্টরকম্যান্ডার কর্নেল নুরুজ্জামানের সাথে দেখা করে তাঁকে আমাদের গেরিলা অপেরেশনের খবরাখবর দিয়ে দু'তিন দিনের ছুটি চাইলাম, কোলকাতায় গিয়ে চোখটা ভালো ডাক্তারকে দেখাতে, উনি আমাকে তিন দিনের ছুটি দিলেন, সঙে ১০০ ভারতীয় রুপিও দিলেন আর কোলকাতার একজন কংগ্রেস নেতার ঠিকানাও দিলেন, শ্রী রাম, যিনি মুক্তিযোদ্ধা দেরকে সহাহতা করতেন। রাম দাদা ৪০ উর্ধ বয়স বেশ স্বাস্থ্যবান মানুষ, একটা সাদা ভেস্পা মোটর সাইকেলে চড়ে বেড়াতেন, আমাকে ভেস্পার সাইড কারে বসিয়ে নিয়ে উনার বাড়িতে বালিগঞ্জ গার্ডেন্স এর একটা ঘড়ে থাকতে দিলেন, উনার বাড়ীর কয়েকটা বাড়ি পরেই এক চক্ষু চিকিৎসক ডঃ ননিগোপাল দেবদাস (আগে বগুড়ায় প্রাক্টিসিং ডাক্তার) এর কাছে নিয়ে গেলেন। পরদিন আকাশবানী কোলকাতার সম্প্রচার কেন্দ্রে এক নিউজ এডিটরের সাথে আমার পরিচয় করিয়ে দিলেন এইভাবে যে, "এই ছেলেটা মুক্তিযুদ্ধের মাঠ থেকে এসেছে, নিজে যুদ্ধ করছে, চোখ খারাপ হওয়ায় চিকিৎসা করতে এসেছে কোলকাতায়, এর কাছে যুদ্ধের আসল খবর পাবে", নিউজ এডিটর আমার সাথে কথা বলছিলেন এমন সময় দিল্লি থেকে কোলকাতায় আসা খবর পাঠক নীলিমা সান্যাল এর সাথে পরিচয় করিয়ে দিয়ে ছোট্ট একটা ইন্টারভিউ নিলেন। এখানে উল্লেখ করতেই হচ্ছে যে, আকাশবাণীর বাংলা খবরও দিল্লি স্টুডিও থেকেই সম্প্রচারিত হতো, নীলিমা সান্যাল ও দিল্লি থেকেই খবর পরতেন, কিন্ত সেপ্টেম্বরে তিনি কোলকাতার আকাশবাণী স্টুডিওতে কি একটা কারনে এসেছিলেন, আর ভাগ্যক্রমেই আমার সাথে দেখাও হলো। এই সেই নীলিমা সান্যাল, বহুবার শুনেছি তাঁর ভয়েস, "আকাশবাণী, খবর পড়ছি নীলিমা সান্যাল, আজকের বিশেষ বিশেষ খবর হল" সে সময় আকাশবাণী'র থেকে সংবাদ পাঠকদের মধ্যে কয়েকজনের নাম মনে গেঁথে গিয়েছিল। দেশবিদেশের সংবাদ পাঠকদের মধ্যে নীলিমা সান্যাল ছাড়াও ছিলেন ইভা নাগ, অসিত ভুষন দাশ, প্রশান্ত বন্দ্যোপাধ্যায়, সত্যেন মিত্র, বরুন মজুমদার, দেবদুলাল বন্দ্যোপাধ্যায় প্রমুখ। নীলিমা সান্যালের মতো বলিষ্ঠ এবং পরিচ্ছন্ন উচ্চারণে সংবাদপাঠ আকাশবাণীতে খুব কমই ছিলো। তাই ১৯৯৮ সালের ১৯ নভেম্বর যখন আমার তৃতীয় কন্যার জন্ম হয় তখন ওর নাম রাখলাম নীলিমা। ১৯ নভেম্বর শ্রীমতী ইন্দিরা গান্ধীর ও জন্মদিন। ১৯৭১ সালে বাংলাদেশের স্বাধীনতা যুদ্ধের সময় সংবাদ-পরিক্রমা নামে আকাশবাণী কলকাতার সংবাদভিত্তিক অনুষ্ঠান পরিবেশনা ও সংবাদপাঠের মধ্যে দিয়ে আরো একজন বাংলাদেশে ব্যাপক পরিচিতি লাভ করেন, তিনি হলেন দেবদুলাল বন্দ্যোপাধ্যায়। তাঁর বাচনভঙ্গি ও কন্ঠস্বরের কারণে তিনি পশ্চিমবঙ্গে কিংবদন্তী সংবাদপাঠক হয়ে উঠেছিলেন, কয়েক বছর আগে বিবিসি বাংলার এক অনুষ্ঠানে বাংলাদেশের মুক্তিযুদ্ধের সময় তাঁর সংবাদপাঠকে ঘিরে কিছু স্মৃতিচারণ করেছিলেন দেবদুলাল বন্দ্যোপাধ্যায়, তারই একটু স্মৃতিকথা থেকে জেনেছি, সংবাদপাঠে তাঁর অবদানের জন্য ভারত সরকার তাঁকে পদ্মশ্রী খেতাবে ভূষিত করেছিলেন। আর একজন অদ্বিতীয়ম নীলিমা সান্যাল, রূপে-গুণে-ব্যক্তিত্বে এক অসামান্য মানুষ ছিলেন আমার কাছে, সৃষ্টিকর্তা যাঁকে দু-হাত ভরে এতকিছু দেন, তাঁদেরই একজন বোধহয় নীলিমা সান্যাল। এছাড়াও আরো সংবাদ পাঠক যেমন, ইভা নাগ ছিলেন রাশভারী, কড়া ধাঁচের গার্লস কলেজের অধ্যক্ষার মতো একজন ব্যক্তিত্ব, এছাড়া বিজন বোস, কেয়া চক্রবর্ত, যেনো হিমশীতল ব্যক্তিত্বের মধ্যেও মাথায় রাখা প্রশ্রয়ের হাত। আরো অনেক সাংবাদিকদের নাম আজো ভুলিনি, এছাড়াও স্বাধীন বাংলা বেতারের এম আর আখতার মুকুলের চরম পত্র, বাংলাদেশের মুক্তিযুদ্ধের শুধু সংবাদ পরিবেশকই নয় যেনো ৭ কোটি মানুষের অতি কাছের আপনজন। চরম পত্র' এম আর আখতার মুকুলকে নিয়ে পরবর্তী অধ্যায়ে লিখব।
আজ বাংলাদেশের স্বাধীনতার সুবর্ণ জয়ন্তি, আজ এই দিনে মুক্তিযোদ্ধা হিসেবে প্রথমেই আমার মনে পরছে তাজউদ্দীন আহমদ'কে, তিনি বাংলাদেশের প্রথম প্রধানমন্ত্রী ও স্বাধীনতা সংগ্রামে বঙ্গবন্ধুর পাশে অন্যতম নেতা ছিলেন। তিনি ১৯৭১ সালের ১০ ই এপ্রিল থেকে ১২ই জানুয়ারি ১৯৭২ পর্যন্ত প্রধানমন্ত্রী হিসেবে বাংলাদেশের মুক্তিযুদ্ধের সময় বাংলাদেশ সরকারের প্রধানমন্ত্রীর দায়িত্ব পালন করে মুক্তিযুদ্ধের নেতৃত্ব দেন। তাজউদ্দীন আহমদ মুক্তিযুদ্ধকালীন বাংলাদেশের প্রথম সরকার গঠনে গুরুত্বপূর্ণ ভূমিকা রাখেন যা মুজিবনগর সরকার নামে অধিক পরিচিত ছিলো। আজকের স্বাধীনতার সুবর্ণ জয়ন্তীতে তাঁর স্বর্ণখচিত ভাস্কর্য আমাদের সেদিনের মুক্তিযুদ্ধের অনুপ্রেরণা হয়ে আছে।
স্মৃতিচারণ - আমরা তিন ভাই ছিলাম মুক্তিযোদ্ধাঃ আজ ৫০ বছর পর সেই ২৫ শে মার্চের কালো রাত্রি আবার ফিরে এসেছে। আমি তখন কলেজে পড়ি ১৯ বছর বয়োস, আর আমার ৮ বছরের বড় মিন্টুভাই তখন জয়দেবপুর সমরাস্ত্র কারখানার (অর্ডিন্যান্স ফ্যাক্টরি) ইঞ্জিনিয়ার, তাঁরা সংগ্রাম কমিটি গঠন করে তাদের ডাইরেক্ট ব্রিগেডিয়ার সলিমুল্লা'কে ক্ষমতাচ্যুত করেছেন। আর আমার ৫ বছরের বড়ো ভাই "বাবলু ভাই" তখন ২৬ বছরের টগবগে যুবক, কাকুল মিলিটারি একাডেমিতে ট্রেনিংরত অবস্থা থেকে ডিসিপ্লিন ভঙ্গের দায়ে কমিশন পাওয়ার ১০ দিন আগে তাঁকে বরখাস্ত করেছিল ওরা, সেটিও ছিল মুক্তিযুদ্ধের তিন বছর আগের কথা, এক পাঞ্জাবি ক্যাডেট বাঙালিদেরকে অপমান করায় বাকযুদ্ধ থেকে হাতা-হাতি মারা-মারি, শেষ অব্দি বাঙালি ক্যাডেট বাবলুভাই কেই ডিসিপ্লিন ভঙ্গের অভিযোগে বরখাস্ত করা হয়। ফিরে এসে প্রথম দিকে ভাইটি আমার প্রায়ই উদাসীন ভারাক্রান্ত থাকতো, নিশ্চিত সামরিক অফিসার হওয়ার স্বপ্ন ভেঙে চুরমার হলেও একেবারে ভেঙে যায়নি বাবলুভাই, পরে বগুড়ার চন্দনবাইশা কলেজে দর্শন বিভাগে শিক্ষকতার কাজ নিয়ে তিনটি বছর সৈনিক জীবনের ব্যর্থ ইলিউশন আর স্বপ্নভঙ্গ যখন সবে কাটিয়ে উঠেছিলেন ঠিক তখনি আবারও দেশের স্বাধীনতার ডাক শুনলেন, ছুটে চলে গেলেন চন্দনবাইশা থেকে ঢাকায় সেটা ছিল ২৩ সে মার্চ ১৯৭১ তখনও ঢাকার সাথে রাস্তাঘাটের যোগাযোগ একেবারে বিচ্ছিন্ন হয় নি, মুক্তিযোদ্ধারা সংগঠিত হচ্ছে সবে। ঢাকায় আমাদের ডাক্তার বড়বোনের বাসা, শান্তিনগরে এসেই, ছুটাছুটি করতে থাকে, এরই মধ্যে তাঁর পুরোনো সৈনিক বন্ধুদের সাথে যোগাযোগ করা শুরু করে, অনেকে তখন ক্যাপ্টেন পদে ঢাকা ক্যান্টনমেন্টে চাকুরীতে ছিলেন,২৫ শে মার্চের ভয়াল রাতের পরিকল্পনা বাবলুভাই আঁচ করতে পেরেই, বড়বোনের নিষেধাজ্ঞা কানে না দিয়েই এক ক্যামেরা হাতে নিয়ে বেরিয়ে পরে, গভীর রাত্রে বাসায় ফিরে সবাইকে তার চাক্ষুস বর্ণনায় সেদিনের মর্মস্পর্শী কাহিনী শোনালেন, ঢাকা বিশ্ববিদ্যালয়ের কাছাকাছি পর্যন্ত যেতে পারলেও ঘটনার ভয়াবহতা আর সেনাবাহিনীর হত্যাযজ্ঞের চাক্ষুষ দৃশ্য আর তার মাঝেও বাবলুভাই কিছু ছবি তুলেছিলেন আর তাঁর বাঙালি সৈনিক বন্ধুদেরকে খোঁজাখুঁজি করে ব্যর্থ হয়েছেন। আমরা তখন বগুড়া শহরে সবে মুক্তিযুদ্ধের জন্যে সংঘটিত হয়ে সদর থানা থেকে ৩০৩ রাইফেল হাতে নিয়ে বগুড়া ক্যান্টনমেন্ট আক্রমণ করার পরিকল্পনা করি, আর ঢাকায় আমার বাবলু ভাই ২৬ শে মার্চেও সারাদিন ঢাকা শহরের হত্যাযজ্ঞের ছবি তুলেছেন আর এক সাংবাদিক বন্ধুর সাথে একত্র হয়ে অনেক ঘটনা স্মৃতিতে ধারণ করে ফিরেছেন, আবার তারপরদিন ২৭ শে মার্চ পুরোনো ঢাকার শাখারি পট্টি, মিটফোর্ড এলাকার যাওয়ার কথা বলে বাসা থেকে বেরিয়ে পড়েছিলেন বাবলু ভাই, আর ফিরে আসেননি, সেই থেকেই ২৭ সে মার্চ কেই আমার মা বাবলুভাইয়ের মৃত্যু দিবস হিসেবে প্রতিবছর স্মরণ করতেন, মা যতদিন বেঁচে ছিলেন। এর মাঝে ৫০ টি বছর পেরিয়ে গেছে, আমরা বাবলুভাইয়ের স্মৃতিকে এখনো ভুলতে পারিনি। বাবলুভাই ছিল দর্শনের শিক্ষক, সারাদিন এরিস্টটল, প্লেটো ও সক্রেটিস এর কাহিনী শোনাতো, কিছুই বুঝতামনা তখন, একবার সাহস করে তাই জিজ্ঞাস করে ফেললাম, আচ্ছা সারাক্ষন যে এতো দর্শন তত্ব কথা শোনাও কিন্তু কে কার গুরু আর কে কার শিষ্য ছিল একটু বুঝিয়ে বলোনা ভাই, উনি বললেন, শোন, ইতিহাসে যেমন মোগল বাদশারা কে কার পরে রাজত্ব করেছে তা মনে রাখার একটা পদ্ধতি আছে তেমনি প্রাচীন গ্রিক দার্শনিকরা কে কোন সময় মানুষকে আলোকিত করেছেন সেই কাহিনী মনে রাখবার ও একটা নিয়ম আছে, ইংরেজি আলফাবেট এর উপর থেকে নিচে অর্থাৎ APS মনে রাখবি অর্থাৎ এরিস্টটল প্লেটোর ছাত্র আর প্লেটো সক্রেটিস এর ছাত্র আবার বিজ্ঞতার দিকথেকে SPA অর্থাৎ সক্রেটিস হলো প্লেটোর গুরু কিন্তু তিনি কোনো বই লেখেননি তবুও তাঁকে হেমলক বিষ পানে মৃত্যুদন্ড দেয়া হয়, আর প্লেটো হলো এরিস্টটলের গুরু, প্লেটো ছিল বিশাল সম্পদশালী আর এরিস্টটল তার চেও বেশি ধনসম্পদের মালিক কিন্তু ধন সম্পদের চেয়েও তাদের অগাধ জ্ঞান সম্পদ ছিল। কি অপূর্ব বিশ্লেষণ বাবলুভাইয়ের, এখনো ভুলিনি, তিনি ছিলেন আমার দার্শনিক গুরু। আমরা আরো দুই ভাই মুক্তিযুদ্ধে যোগ দিয়েছি ৯ মাস যুদ্ধ করেছি। বাবলুভাইয়ের ও তিন বছরের বড়ো ছিলেন আমার মিন্টু ভাই তিনি ছিলেন যন্ত্র প্রকৌশলী জয়দেবপুরে অর্ডিন্যান্স ফ্যাক্টরি তে প্লানিং ম্যানেজার, ১৯ সে মার্চ মিন্টু ভাইয়ের নেতৃত্বেই জয়দেবপুরে অর্ডিন্যান্স ফ্যাক্টরিতে স্বাধীন বাংলাদেশের পতাকা উত্তোলন করা হয় (অথচ বাংলাদেশ সরকারের এখনকার মুক্তিযোদ্ধা মন্ত্রী মোজ্জাম্মেল হক দাবি করেন তিনি ই নাকি সে সময় জয়দেবপুরে অর্ডিন্যান্স ফ্যাক্টরি তে, স্বাধীন বাংলাদেশের পতাকা উত্তোলন করেছিলেন যদিও তখন তার বয়স ২০-২২ বছর, এবং তাকে জয়দেবপুর অর্ডিন্যান্স ফ্যাক্টরির ভেতরে ঢুকতেই দেওয়া হয়নি, সেখানকার বাঙ্গালী স্টাফরাই সংগ্রামে অংশ নিয়েছিলো স্বাধীন বাংলার পতাকাও উত্তলন করেছিলেন,অথচ এক সাক্ষাৎকারে মুক্তিযোদ্ধা মন্ত্রী মোজ্জাম্মেল হক আমাকে বলেছিলেন যে তিনিই নাকি অর্ডিন্যান্স ফ্যাক্টরিতে পতাকাও উত্তলন করেছিলেন। তাই দুঃখের সাথে বলতে হচ্ছে ইতিহাস বিকৃত শুধু রাজাকাররাই করে না), মিন্টু ভাই পরবর্তীতে জেনারেল ওসমানীর প্রিন্সিপাল স্টাফ অফিসার হিসেবে মুক্তিযুদ্ধের পুরোটা সময়ই কোলকাতার বাংলাদেশের প্রধানমন্ত্রীর আস্থায়ী দপ্তর থেকে দেশ সেবা করেছেন, কিন্তু আজ ও তাঁকে মুক্তিযোদ্ধার তালিকাভুক্ত করা হয়নি। আজ তাই আমার বাবলু ভাই সহো ৩০ লক্ষ্য মানুষ, যারা প্রাণ দিয়ে গেছেন তাদের জন্যেই সেই কবিতা টি তুলে ধরলাম। সব কটা জানালা খুলে দাও না, আমি গাইবো গাইবো বিজয়ের-ই গান... ওরা আসবে চুপি চুপি, যারা এই দেশটাকে ভালোবেসে দিয়ে গেছে প্রাণ. . . সব কটা জানালা খুলে দাও না . . .
কেউ কি বিশ্বাস করবেন যে দেশে এখন সেকেন্ড ফেজ কোভিড-১৯ আক্রান্ত হয়েছে আজ সর্বোচ্চ সংখ্যক ৩,৬৭৮ জন মানুষ? আর দেখুন মোদির সফর বাতিলের দাবিতে জঙ্গিনেতা মামুনুল হকের নেতৃত্বে হেফাজতের বিক্ষোভ মিছিলে কিভাবে জঙ্গিরা রাজপথে তান্ডব করে।
প্রখ্যাত সঙ্গীতশিল্পী শাহনাজ রহমতুল্লাহ ২০১৯ সালের এই দিনে ২৩ মার্চ আমাদেরকে ছেড়ে চলে গেছেন ওপার। তাঁর জন্ম ১৯৫২ সালের ২ জানুয়ারি। তিনি আধুনিক ও দেশাত্ববোধক গানের জন্য অত্যন্ত জনপ্রিয় ছিলেন। তার উল্লেখযোগ্য গানগুলো হলো: এক নদী রক্ত পেরিয়ে, একবার যেতে দে না আমার ছোট্ট সোনারগাঁয়ে, একতারা তুই দেশের কথা বলরে‌ এবার বল, প্রথম বাংলাদেশ আমার শেষ বাংলাদেশ, আমায় যদি প্রশ্ন করে, যে ছিল দৃষ্টির সীমানায়। ১৯৯২ সালে তিনি একুশে পদক এবং ১৯৯০ সালে ছুটির ফাঁদে চলচ্চিত্রের জন্য শ্রেষ্ঠ নারী কণ্ঠশিল্পী হিসেবে বাংলাদেশ জাতীয় চলচ্চিত্র পুরস্কার লাভ করেন। শাহনাজ রহমতুল্লাহ ব্যক্তিগত জীবনে ১৯৭৩ সালে আবুল বাশার রহমতুল্লাহর সাথে বিবাহ বন্ধনে আবদ্ধ হন। এই দম্পতির এক কন্যা ও এক পুত্র রয়েছে, তারা হলেন নাহিদ রহমতউল্লাহ এবং একেএম সায়েফ রহমতউল্লাহ। শাহনাজ রহমতুল্লাহর ২ ভাই একজন ছিলেন বিখ্যাত অভিনেতা জাফর ইকবাল এবং অন্যজন আনোয়ার পারভেজ একজন বাংলাদেশী শীর্ষস্থানীয় সুরকার ও সঙ্গীত পরিচালক। তাঁর বিদেহী আত্মার শান্তি কামনা করি।
ঢাকার দায়রা জজ আদালতের একজন পিওন আর একজন পেশকার এর কারসাজিতে কিভাবে ১০০ জন দাগী আসামিকে জেলখানা থেকে জামিনে মুক্ত করলো তা হয়তো জনগণ জানতে পারবেনা কিন্তু দেশটি এখন উন্নয়নের মহাসড়কের মাঝখানে আছে সেটা জনগণকে জানানো হয় প্রতিদিন, আর কিছুদিনের মধ্যেই প্রথম বিশ্বের দলে যোগ দেবে দেশটি।
গোলাগুলির পরে আটলান্টায় এশিয়ান আমেরিকান নেতাদের সাথে প্রেসিডেন্ট বাইডেন সাক্ষাত করেছেন মার্কিন রাষ্ট্রপতি বাইডেন গত সপ্তাহে আটলান্টা অঞ্চলে আট জন মানুষকে হত্যার বিষয়ে মুখ খুললেন। এই ৮ জনের মধ্যে ছয় জন এশীয় বংশোদ্ভূত মহিলা ছিলেন এবং এশীয় আমেরিকানদের লক্ষ্য করে সাম্প্রতিক হামলার প্রবণতার বিরুদ্ধে কথা বলেছেন। শুক্রবার এমরি বিশ্ববিদ্যালয়ে এক মন্তব্য করে প্রেসিডেন্ট বাইডেন বলেছিলেন, "তাদের উপর আক্রমণ করা হয়েছে, তাদেরকে দোষী করা হয়েছে, এবং বঞ্চনা করা হয়েছে এবং হয়রানি করা হয়েছে।" "তাদেরকে মৌখিকভাবে লাঞ্ছিত করা হয়েছে, শারীরিকভাবে লাঞ্ছিত করা হয়েছে, হত্যা করা হয়েছে।" "প্রেরণা যাই হউক না কেন, আমরা এটি জানি: প্রচুর এশিয়ান আমেরিকান রাস্তায় চলাফেরা করে এবং চিন্তিত হয়ে পড়েছে," রাষ্ট্রপতি শুক্রবার বলেছিলেন। মিঃ বাইডেন কর্নোভাইরাস পরিস্থিতি বর্ণনা করার জন্য প্রাক্তন রাষ্ট্রপতির "চীনা ভাইরাস" বাক্যাংশটি ব্যবহারের কথা উল্লেখ করেছিলেন। "শব্দ ব্যবহারে পরিণতি দেখা যাচ্ছে," তিনি যোগ করে বলেন, "এটি করোনভাইরাস, গোটা দুনিয়েতেই তার প্রভাব পরেছে, এছাড়া আর কিছু নয়, এসব প্রপাগাণ্ডা স্টপ করুন।" তার বক্তব্যের ঠিক আগে, মিঃ বাইডেন এবং ভাইস প্রেসিডেন্ট কমলা হ্যারিস এশীয় আমেরিকান নেতাদের সাথে সাক্ষাত করেছেন। রাষ্ট্রপতি বলেন, "আমরা মঙ্গলবার গণসংযোগ করে, এই দেশে জনস্বাস্থ্য সংকট, বন্দুক সহিংসের আরও একটি উদাহরণ সম্পর্কে কথা বললাম।" "আট জন নিহত হয়েছে, সাত জন মহিলা। ছয়জন এশীয় বংশোদ্ভূত ছিল।এরা সকলেই আমেরিকান। তাদের প্রত্যেককের জন্যেই আমরা শোক জানাচ্ছি।" "করোনা ভাইরাসকে চীনা- ভাইরাস হিসেবে আখ্যায়িত করে প্তাক্তন রাষ্ট্রপতি দায়িত্বহীনতার পরিচয় দিয়েছেন" বলেন বাইডেন।
স্বাধীনতার সুবর্ণ জয়ন্তী জনগন ও মুক্তিযোদ্ধা দেরকে সঙ্গে নিয়ে উদযাপন করা হোক। বিদেশী অতিথিদেরকে খুব বেশি হলে দর্শকের গ্যালারিতে রাখুন।
আবার সাম্প্রদায়িক হামলা বাংলাদেশে, এ এক ভয়াবহ অসুখ। এ অসুখ মেরুদণ্ড সোজা করে বাঁচতে দেয় না বাংলাদেশে। সুনামগঞ্জের একটা গ্রামের ছেলে ঝুমন দাস আপন। হেফাজতের মামুনুল হকের ঘৃণাবর্ষণকারী উক্তিতে ক্ষুব্ধ হয়ে ফেসবুকে প্রতিক্রিয়া জানিয়েছে। তার জন্য তার বিরুদ্ধে ডিজিটাল নিরাপত্তা আইনে মামলা হয়েছে। পুলিশ দ্রুত তাকে গ্রেপ্তারও করেছে। তার পরও 'তৌহিদী' জনতার রোষ প্রশমিত হয়নি। তারা মামুনুল হকের নেতিয়ে পড়া ভাবমূর্তি রক্ষা এবং সতেজ করতে ঝুমনের বাড়িসহ হিন্দু অধ্যুষিত গ্রামে হামলা করে ঘরবাড়ি ভাঙচুর করেছে, জিনিসপত্র লুটপাট করেছে, গ্রামের লোকজন গ্রামছাড়া। অভিযোগ উঠেছে; পুলিশকে দ্রুত জানানো হলেও পুলিশ দেরি করে এসেছে, এবং কাউকে গ্রেপ্তার করেনি। হিন্দু বাড়িতে আক্রমণ হতে পারে এই ভয়ে নোয়াগাঁওয়ের হিন্দু সম্প্রদায়ের মানুষজন গতকাল রাতেই অভিযুক্ত ফেসবুকে পোষ্ট দাতা কে পুলিশের হাতে তুলে দিয়েছিল। কিন্তু, অভিযুক্ত কে পুলিশ গ্রেফতার করার পরেও কি গ্রামবাসীর বাঁচতে পেরেছে? এক ফেসবুক পোস্টের আহ্বানে সকালবেলা ঘুম থেকে উঠে হাজার হাজার মানুষ আক্রমণ করেছে ওই গ্রামের প্রায় শ'খানেক হিন্দু ঘরবাড়িতে। পূর্বেও এমন হয়েছে, এখনো হচ্ছে, ভবিষ্যতেও ভালো কিছু হবে তার কোন আশা নেই। তারপরেও একদল লোক তৃপ্তির হাসি তুলে বলবে বাংলাদেশের হিন্দুরা নাকি রাজার হালে আছে। আর তীব্র আতঙ্কে কুঁচকে গিয়ে একটু খানি শান্তিতে বাঁচতে নীরবে দীর্ঘশ্বাস ফেলবে ভয়ে রোগে আক্রান্ত সংখ্যালঘু হিন্দু সম্প্রদায়। মমুনুল হক এবং আরও হাজার হাজার 'ইসলামের রক্ষক'রা নির্বিচারে তীব্রভাবে অন্য ধর্মের সবকিছুকে নোংরা আক্রমণ করবে। খুতবায় বিষবাষ্প ছড়ানো হবে। সেসব কোনো অপরাধ নয়। কারণ এটা 'ধর্মপ্রাণ মুসলমানের দেশ' তাইকি? এই হচ্ছে বাংলাদেশেরl তথাকথিত অসাম্প্রদায়িক রূপ!
আজ বাংলাদেশের জাতীরপিতা বঙ্গবন্ধু শেখ মুজিবুর রহমানের জন্মের ১০০ বছর পূর্ণ হলো। তাঁর ৫৫ বছরের সংগ্রামী জীবনে সবচাইতে উল্লেখযোগ্য অধ্যায় নিঃসন্দেহে বাংলাদেশের স্বাধীনতা আর তিনিই বাঙালি জাতীকে পরিচয় করে দিয়েছেন বিশ্বের কাছে। আজ, তাঁর জন্মদিনে শুধুই আবেগে আপ্লুত না হয়ে, আমার স্মৃতিতে 'বঙবন্ধু' ও বাংলাদেশ নিয়ে কিছু কথা, একটি ব্যতিক্রমী স্মৃতিচারণঃ বঙ্গবন্ধুকে আমার তিনবার দেখার সুযোগ হয়েছে প্রথমবার তাঁর কারামুক্তির পর ১৯৬৯ সালে,তখন আমি সবে স্কুল ছেড়ে কলেজে ঢুকেছি। ১৯৬৮ সালের জানুয়ারি মাসে আওয়ামী লীগ প্রধান শেখ মুজিবুর রহমানকে প্রধান আসামি করে সেনাবাহিনীর কয়েকজন কর্মরত ও প্রাক্তন সদস্য এবং ঊর্ধ্বতন সরকারি অফিসারদের বিরুদ্ধে আগতলা ষড়যন্ত্র মামলা দায়ের করে পাকিস্তান সরকার। সেই থেকে শুরু হয় গণ আন্দোলন। ১৯৬৯ সালের ছাত্র জনতার গণজাগরণ, যখন উত্তাল, সেই গণজাগরণ রূপ নেয় গণঅভ্যুত্থানে তখনই তাঁকে দেখেছি স্বচোক্ষে। সামান্য কয়েক মাসের মধ্যেই পটপরিবর্তন হতে থাকে। ৪ জানুয়ারি ১৯৬৯ সর্বদলীয় ছাত্র সংগ্রাম পরিষদ তাদের ঐতিহাসিক ১১ দফা কর্মসূচী পেশ করে। ১৯৬৯ সালের ৪ জানুয়ারি ছাত্র ইউনিয়ন (মেনন গ্রুপ), ছাত্রলীগ ও ছাত্র ইউনিয়ন (মতিয়া গ্রুপ)-এর নেতৃবৃন্দ ‘ছাত্র সংগ্রাম কমিটি’ গঠন করে এবং তাদের ১১ দফা কর্মসূচি ঘোষণা করে। ১১ দফার মধ্যে ১৯৬৬ সালে শেখ মুজিবুর রহমান ঘোষিত আঞ্চলিক স্বায়ত্তশাসন সম্পর্কিত ৬ দফার সাথে ছাত্র সমস্যাকেন্দ্রিক দাবি দাওয়ার পাশাপাশি কৃষক ও শ্রমিকদের স্বার্থ সংক্রান্ত দাবিসমূহ অন্তর্ভুক্ত করা হয়। আন্দোলন কঠোর থেকে কঠোরতর হয়। অবশেষে ২১ ফেব্রুয়ারি ১৯৬৯ 'আগরতলা ষড়যন্ত্র মামলা' প্রত্যাহার করা হয়। ছাত্রনেতা তোফায়েল আহমেদ এক সংবাদ সাক্ষাতকারে বলছিলেন, "বঙ্গবন্ধু তো বাংলাদেশের স্বাধীনতা চেয়েছিলেন, তিনি যদি ছয় দফা না দিতেন আগরতলা মামলা হতো না, এই মামলা না দিলে গণঅভ্যুত্থান হতো না, এই গণঅভ্যুত্থান না হলে তাকে কারাগার থেকে মুক্ত করতে পারতাম না, আর তিনি মুক্তি না পেলে সত্তরের নির্বাচনে বিজয়ী হতাম না, আর তিনি যদি নির্বাচনে বিজয়ী না হতেন, তাহলে আমরা একাত্তরে মুক্তিযুদ্ধ করে স্বাধীনতা লাভ করতে পারতাম না" ২৩শে ফেব্রুয়ারি ঢাকার রমনা মাঠে তাঁকে সম্বর্ধনা দেয়া হয় এবং তোফায়েল আহম্মেদের প্রস্তবে তাঁকে ভূষিত করা হয় 'বঙ্গবন্ধু' উপাধিতে। সেই সম্বর্ধনা অনুষ্ঠানে আমারও লাখ লাখ ছাত্র জনতার মাঝে উপস্তিতিই বঙ্গবন্ধুকে প্রথম দেখা। ১৯৭০ এর নির্বাচনে নিরঙ্কুশ বিজয়ের পরেও যখন বাঙালিদের ন্যায্য দাবি আদায় হলোনা তখন তিনি, ঐতিহাসিক ৭ই মার্চ, বাংলাদেশের স্বপ্ন চূড়ান্ত করা সেই ভাষণ দিলেন। বললেন "এবারের সংগ্রাম স্বাধীনতার সংগ্রাম"। সেই ঐতিহাসিক জনসভাতেও আমি তাঁকে দেখেছি লাখো জনতার ভিঁড়ে আর একবার। স্বাধীনতা লাভের প্রতি আকাঙ্ক্ষার স্লোগান স্পষ্টই বুঝিয়ে দিচ্ছিল বাংলাদেশের জনগণ আর পাকিস্তানে বসবাস করতে চায় না, জনগণ স্বাধীনতা চায়। কিন্তু স্বাধীনতা লাভের পথটি খুবই কঠিন ছিল, যা জানতেন ও বুঝতেন নেতা বঙ্গবন্ধু শেখ মুজিবুর রহমান। তিনি রাষ্ট্র-রাজনীতিকে কত গভীর প্রজ্ঞা দিয়ে বুঝতেন তা বোঝা গেল ১৮ মিনিটের ইতিহাস কাঁপানো মহান দীপ্ত ভাষণে। এই ভাষণ মুখস্থ বুলি আওড়ানো কিছু শব্দ নয়, প্রানের আবেগ আর রাজনৈতিক চূড়ান্ত প্রজ্ঞার সেই ভাষণ ছিল জাতির মুক্তির রুপরেখা। বঙ্গবন্ধু এক মহাকাব্য রচনা করে গেলেন। দৃপ্ত কণ্ঠে উচ্চারন করে গেলেন বাঙালির হাজার বছরের চাওয়া-পাওয়া, দুঃখকষ্টের কথা। ৯ মাসের মুক্তিযুদ্ধ করে ঘড়ে ফিরে আবার যখন কলেজে ফিরে গেলাম তখন তৃতীয় বারের মত আর একবার বঙ্গবন্ধুকে দেখার সুযোগ হয়েছিলো, সেটা ছিলো অগাস্ট ১৯৭২, বাংলাদেশ ছাত্রইউনিয়নের প্রথম জাতীয়সম্মেলন ঢাকার রমনা মাঠে দুই দিনের মহামিলন, রাজনৈতিক ও সাংস্কৃতিক অনুষ্ঠানে বঙ্গবন্ধুর এলেন প্রধান অতিথি হিসেবে, বক্তৃতা দিলেন মহান নেতা। আমরা তখন রবীন্দ্রনাথের 'রক্তকরবী' নাটকটি মঞ্চস্থ করেছিলাম সিম্বলিক ভাবে অত্যাচারী রাজার যক্ষপুরী থেকে রঞ্জন ও নন্দিনী'কে মুক্তি করে। যুদ্ধ শেষ হয়েছে। স্বাধীন হয়েছে গোটা একটি দেশ। অনেক প্রাণ আর সম্মানের বিনিময়ে কেনা এই স্বাধীন দেশে পুরস্কৃত হয়েছেন অনেক বীর যোদ্ধা। বঙ্গবন্ধুও স্বাধীনতার পর মাত্র ৩ বছর ৮ মাস দেশটির হাল ধরতে পেরেছিলেন, ১৫ অগাস্ট ১৯৭৫ তাঁকে নির্মমভাবে হত্যা করে তাঁর দলেরই এক ষড়যন্ত্রকারী। আজকে তাই তাঁর ১০০ বছরের জন্মদিনে শুধু আনন্দের জয়গান নয়, বেদনার কথাও বলতে হবে। হে 'বঙ্গবন্ধু' তোমার এই সোনার বাংলায় সেদিনের সাতকোটি মানুষ থেকে এখন ১৭ কোটিতে বৃদ্ধি পেয়েছে, পৃথিবীর অন্যান্য জাতীর মতই বাঙালির শিক্ষা, সম্পদ প্রজুক্তির উন্নতি হয়েছে, অর্থনৈতিক প্রবৃদ্ধি হচ্ছে বছরে ৬ থেকে ৭% হারে। একই সাথে কোটিপতির সংখ্যা বেড়ে চলছে ১৮% হারে যা পৃথিবীর ধনীরাষ্ট্র গুলির শীর্ষে স্থান পেয়েছে, অন্যদিকে গরীব মানুষের সংখ্যা বেড়েই চলছে, তোমার বাংলাদেশের সংসদে এখন ৭০% ব্যবসায়ী রা আইনপ্রনেতা, আর রাষ্ট্রীয় লুটপাট এখন এশিয়ার দেশগুলির মধ্যে শীর্ষে। তবুও আজ তোমার জন্মদিনে রইলো বিনম্র শ্রদ্ধা ও ভালোবাসা।
