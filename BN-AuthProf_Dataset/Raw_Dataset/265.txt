এটা আমার অন্তরের গহীনের কথা হয়তো অনেকেরই কথা কিংবা সকলেরই কথা... "যদি একবারও মনে হয় আমরা ভালো আছি তবে চলো যাই অসহায় মানুষের কাছাকাছি ত্যাগের মহিমায় জেগে থাক আমাদের হৃদয় মানুষকে ভালোবেসে আজ হোক মানবতা বোধ সঞ্চয়" ঈদ মুবারক! সুন্দর আগামীটা খুব বেশী দূরে নয়.....
"বাবা"-- একটি ছোট্ট শব্দ, সত্য পরিচয় এবং বিশাল আশ্রয়। একজন বাবা, তাঁর সন্তানকে পথ চলতে শেখায়। স্বপ্ন দেখতে শেখায়। সন্তানকে তাঁর স্বপ্নের চেয়ে অনেক বেশি বড় দেখতে চায়। সন্তানের কাছে পরাজিত হয়েই, তাঁর জীবনের চূড়ান্ত বিজয় উপলব্ধি করতে চায়। বাবারা তাঁর সন্তানের জন্য যে কোন ত্যাগ স্বীকার করতে পারে। যারা তাদের বাবাকে শৈশব/ কৈশোরে হারিয়েছে তারাই বেশী করে উপলব্ধি করতে পারে, জীবনে একজন বাবার কতখানি গুরুত্ব, কতোটা প্রয়োজন। আমরা অনেকেই হয়তো কিছুটা অনুধাবন করতে পারি, নিজেরা বাবা/ মা হওয়ার পরে। কিন্তু অনেকেই এর মূল্য বুঝতে সক্ষম হন না। আমি আমার বাবাকে আমার শৈশব কৈশোরের স্মৃতির আলোকে অত্যন্ত শ্রদ্ধাভরে স্মরণ করছি। আমি নিশ্চিত করেই বলতে পারি; আমি তাঁর স্বপ্নের চেয়ে আজ বড় হতে পেরেছি। বিশ্বের সকল বাবার প্রতি বিনম্র শ্রদ্ধাঞ্জলি প্রকাশ করে আমার লেখা এই গানটির সুর সৃষ্টি ও সঙ্গীত পরিচালনা করেছে আমার বন্ধুসম প্রয়াত সঙ্গীত পরিচালক ও শব্দ গ্রাহক সুজাত কবির এর পুত্র আদিব কবির। আমার ছেলে দাইয়ান গীটার বাজিয়েছে। আর গানটিতে কন্ঠ দিয়েছে আদিব, দাইয়ান এবং তাসফিয়া। গানটি নির্মাণে পৃষ্ঠপোষকতা করেছে নিউটন ইলেকট্রনিকস লিঃ সকলকে গানটি শুনতে এবং শেয়ার করতে অনুরোধ করছি। 
আজ ২৯ মে, বিশ্বব্যাপী পালিত হচ্ছে জাতিসংঘ শান্তিরক্ষী দিবস। গভীর ও বিনম্র শ্রদ্ধাঞ্জলি বিশ্বের সকল শান্তিরক্ষীদের জন্যে। আমার লেখা এই বিশেষ দিনের জন্য নির্মিত গানটিতে সুর সৃষ্টি ও সঙ্গীত পরিচালনা করেছিলেন প্রয়াত কিংবদন্তি সুরস্রষ্টা ও সঙ্গীত পরিচালক আহমেদ ইমতিয়াজ বুলবুল। কন্ঠ দিয়েছেন পার্থ বড়ুয়া, আসিফ আকবর, আলম আরা মিনু এবং দিনাত জাহান মুন্নী। মহান আল্লাহ তায়ালা আমাদের সকলকে সুস্থ ও নিরাপদে রাখুন।
.....হৃদয় বিদারক পরিস্থিতি নিয়ে সারাদিন কেটে গেল! অতি প্রিয়জন বরেণ্য সঙ্গীত ব্যক্তিত্ব ফরিদ ভাই অনন্ত যাত্রায় গমন করেছেন মেনে নিতে কষ্ট হচ্ছে। ইন্না লিল্লাহি ওয়া ইন্না লিল্লাহি রাজিউন। অনুভূতি প্রকাশের কোন ভাষা খুঁজে পাচ্ছি না! তাঁর বিদেহী আত্মার মাগফিরাত কামনা করছি। শোক সন্তপ্ত পরিবারের প্রতি গভীর সমবেদনা জানাই। ফরিদ ভাই এর সাথে অল্প কিছু কাজের অংশীদার হলেও অনেক গভীর সম্পর্ক ছিল আমার।
প্রিয় স্বজন/ বন্ধুগন "চোখ রাখুন চ্যানেল আই'র পর্দায় আজ শনিবার বেলা ১২.৩০ টায়" বাংলাদেশ গেমস এর থীম সং নির্মাণের বিষয়ে তারকা কথন অনুষ্ঠানে সরাসরি (Live) আলোচনায় অংশ নিতে যাচ্ছি ইনশাআল্লাহ। উক্ত অনুষ্ঠানে আমার সাথে আরও থাকছে সুরকার ও সঙ্গীত শিল্পী সুজন আরিফ এবং অন্যান্য শিল্পীবৃন্দ। সময় পেলে আপনারা নিশ্চয়ই অনুষ্ঠানটি দেখবেন বলে আশা করি। একসূর্য শুভেচ্ছা!
আমার লেখা কথামালায় "বঙ্গবন্ধু ৯ম বাংলাদেশ গেমস" এর থীম সং বা শীর্ষ সঙ্গীত নির্মাণ করা হয়েছে। "ছুটবো সবাই বিজয় থেকে বিজয়ে...." এই পে অফ লাইন বা মূল বার্তা দিয়ে স্বাধীনতার সুবর্ণ জয়ন্তী উপলক্ষ্যে আয়োজিত জাতীয় পর্যায়ের ক্রীড়া আসরে দেশের সর্বস্তরের ক্রীড়াবিদদেরকে ১৯৭১ এর বিজয় থেকে সকল বিজয়ে গর্বের অংশীদার হওয়ার জন্য আহবান জানানো হয়েছে। গানটির সুর সৃষ্টি করেছেন সুজন আরিফ এবং সঙ্গীত আয়োজন করেছেন ফুয়াদ নাসের বাবু। আর এই গানে কন্ঠ দিয়েছে সুজন আরিফ, রাফসান, পুলক, স্মরণ, নূপুর ও স্বর্ণা। একটি নান্দনিক মিউজিক ভিডিও নির্মাণ করা হয়েছে যার পরিচালক হিসেবে কাজ করেছেন রিপন নাথ। এই প্রথম এই ধরনের একটি গানের মিউজিক ভিডিও'তে গ্রাফিকস এবং এ্যনিমেশনের সম্মিলনে সম্পূর্ণ ভিন্নস্বাদের একটি সৃষ্টিশীল কাজ উপস্থাপন করা হয়েছে। এই সম্পূর্ণ কাজের ক্রিয়েটিভ পরিচালক হিসেবে দায়িত্ব পালন করেছেন চ্যানেল আই এর প্রধান শব্দ প্রকৌশলী আযম বাবু। গীতিকবি হিসেবে আমি নিজেকে অত্যন্ত সৌভাগ্যবান মনে করছি জাতীয় পর্যায়ের বিশেষ ক্রিড়া আয়োজনে এই ধরণের একটি দারুণ সৃষ্টিশীল কাজের অংশীদার হতে পেরে। উল্লেখ্য, ইতোপূর্বে আরও তিনটি জাতীয় আসরে (ইন্দো-বাংলা গেমস ২০০৯, ৮ম বাংলাদেশ গেমস ২০১২ এবং ১ম জাতীয় যুব গেমস ২০১৮) থীম সং লেখার সৌভাগ্য হয়েছিল আমার। আমি আমার সকল স্বজন, বন্ধু এবং শুভানুধ্যায়ীদের সাথে আমার এই সম্মান ও প্রাপ্তিকে ভাগ করে নিচ্ছি। আলহামদুলিল্লাহ।
.....একটি বিজয়, স্বাধীনতা, স্বদেশ এবং একটি পতাকা --- এই সবগুলো প্রাপ্তির ভেতর দিয়েই আমাদের স্বপ্ন পূরণ। আমাদের অনেকেরই হয়তো সুযোগ হয়নি স্বাধীনতা অর্জনের সময় কোন প্রকার অবদান রাখার; তখন আমরা নিতান্তই শিশু ছিলাম। আমাদের এই মুক্তি - এই স্বাধীনতা অর্জন হঠাৎ করেই আসেনি। দীর্ঘ সময়ের সংগ্রাম, আন্দোলন, ত্যাগ ও যোগ্য নেতৃত্বের মাধ্যমে অর্জন করা সম্ভব হয়েছে। এই সবকিছুর সাথে কিছু বিশেষ সংখ্যা যেমন- ২১, ২৫, ২৬, ১৬, ৭১, ৫২...... আমাদের জাতির ইতিহাসে নিবিড়ভাবে সম্পৃক্ত। এই সকল সংখ্যার সম্মিলনে আমি একটি গান রচনা করেছিলাম, যাতে সুরসৃষ্টি ও সঙ্গীত পরিচালনা করেছেন দারুণ মেধাবী ও মননশীল সঙ্গীত পরিচালক ইমন সাহা- যিনি আমার দেয়া কোন বিশেষণ ছাড়াই নিজ যোগ্যতায় বিখ্যাত একজন সঙ্গীত ব্যক্তিত্ব। গানটি গেয়েছেন আমার খুব প্রিয় কন্ঠ শিল্পী (কন্ঠ শ্রমিক) কনক চাঁপা। তাঁর মিষ্টি ও মায়াবী কন্ঠের যাদুতে এই গানটি একটি প্রত্যাশিত ও বিশেষ উচ্চতা ছুঁয়েছে বলে আমার বিশ্বাস। স্বাধীনতার সুবর্ণ জয়ন্তী'তে একসূর্য শুভেচ্ছা।
ঘুম ভাঙার আগেই দুচোখ খোলো আওয়াজ তোলো মেয়ে ও নারী আওয়াজ তোলো বজ্র কণ্ঠে আওয়াজ তোলো তোলো তোলো আওয়াজ তোলো হৃদয় ভেদি আওয়াজ তোলো মুষ্টিবদ্ধ করতে শেখো নতুন আশার সূর্য আঁকো তোমরা সবাই একসাথে হও পিশাচের চোখ উপরে ফেলো তোলো তোলো আওয়াজ তোলো হৃদয় ভেদি আওয়াজ তোলো ঘুম ভাঙার আগেই দুচোখ খোলো তুমি কন্যা জায়া জননী স্বাধীনচেতা রমণী হুংকার দিয়ে জাগ্রত রও অনুকূলে রাখো ধরণী কোন অন্যায় নিওনা মেনে পঙ্কিল মানুষ রেখো চিনে আমরাও আছি তোমার সাথে নির্ভীক প্রাণে দুর্বার চলো তোলো তোলো আওয়াজ তোলো হৃদয় ভেদি আওয়াজ তোলো ঘুম ভাঙার আগেই দুচোখ খোলো....... আত্ন-প্রত্যয় ও নব চেতনায় শানিত হোক প্রতিটি নারীর হৃদয়। হে নারী, যাও এগিয়ে! সফলতার শীর্ষে যেতে হবে হবেই..... একসূর্য স্নেহ, ভালোবাসা এবং শ্রদ্ধা সকল কন্যা জায়া ও জননীর জন্যে।
ভুলবো না তোমাদের ভুলিতে কি পারি দিয়েছিলে জীবন সেদিন এই পঁচিশে ফেব্রুয়ারী বীর শহীদ সেনাকর্মকর্তাদের প্রতি বিনম্র শ্রদ্ধা!
বাংলা আমার প্রাণের ভাষা বাংলা হৃদয় জুড়ে আমি বাংলায় হাসি বাংলায় কাঁদি মা বোলে ডাকি চিৎকার করে স্বরে "অ" থেকে "ক" চন্দ্রবিন্দু বর্ণমালার সবগুলো রাখি অন্তরে...... মহান ভাষা আন্দোলনে আত্নত্যাগের মহিমায় ভাস্বর সকল শহীদের প্রতি বিনম্র শ্রদ্ধাঞ্জলি। 
একটি মিষ্টি প্রেমের গান। আমার লেখা। বিনোদ রায়ের অসাধারণ সুর সৃষ্টি, সঙ্গীত পরিচালনা ও ভিডিও নির্মাণ। শিল্পী মুহিন খান ও আফসানা রুনা'র নান্দনিক কন্ঠের মাধুর্যে গানটি একটি প্রত্যাশিত মাত্রা ছুঁয়েছে। খোলা আকাশ আলোর ঢেউএ ভাসে......
আমার লেখা এবং প্রয়াত কিংবদন্তি সুরস্রষ্টা ও সঙ্গীত পরিচালক আহমেদ ইমতিয়াজ বুলবুল এর অনন্য একটি কাজ। আসিফ আকবর এবং ডলি সায়ন্তনি'র গাওয়া এই দ্বৈত গানটি ২০০৯ সালে একটি অডিও এলবামে প্রকাশ পায়। দীর্ঘদিন পর "সঙ্গীতা" প্রযোজনা প্রতিষ্ঠানের উদ্যোগে মডেল ব্যবহার করে ভিডিও নির্মাণ সহ ইউটিউবে প্রকাশ করেছে। গানটি খুবই চমৎকার একটি সৃষ্টি। ভিডিও না দেখে গানটি শুনলে বেশী ভালো লাগবে আশা করি। একসূর্য শুভেচ্ছা
হাজার বছরের শ্রেষ্ঠ বাঙ্গালী জাতির জনক বঙ্গবন্ধু শেখ মুজিবুর রহমানের ৪৫তম শাহাদাৎ বার্ষিকীতে বিনম্র শ্রদ্ধাঞ্জলি। শোকের এই দিনটি শক্তিতে রূপান্তরিত করে আমরা এগিয়ে যাবো দৃঢ় প্রত্যয়ে, যে যার অবস্থান থেকে তাঁর সঠিক দায়িত্ব পালনের মাধ্যমে। একটি দেশ একটি নেতা একটি ডাকেই স্বাধীনতাঃ 
উপলব্ধি শিরোনামে আমার লেখা এবং বিনোদ রায়ে'র সুর, সঙ্গীত ও কণ্ঠে গাওয়া একটি নতুন গান। শিল্পী বিনোদ রায় একইসাথে এটার ভিডিও নির্মাণ করেছেন। মন দিয়ে শুনলে ভালো লাগবে আশা করিঃ আমি পাথরের কাছে জানতে চেয়েছি কীকরে সে ক্ষয়ে যায় আগুনের কাছে উষ্ণতা পেয়ে বরফ কেন গলে যায়.... 
বাংলা বর্ষ পরিক্রমায় আজ শ্রাবণ মাসের ১ম দিন। আমার লেখা বিনোদ রায়ের সুর ও সঙ্গীত এ প্রয়াত কিংবদন্তি শিল্পী সুবীর নন্দী'র কন্ঠে গাওয়া দারুণ একটি মেলোডি গান পুনরায় শেয়ার করে সকলকে একসূর্য শুভেচ্ছা জানাচ্ছিঃ "সবাই বলে আমি নাকি শ্রাবণ এলেই কাঁদতে থাকি বছর জুড়ে বুকের ভেতর কষ্ট ধরে রাখি কোথায় সুখের পাখী...... "
নীচের লেখাটি আমার ০২/১০/১৯৮৭ তারিখের। আমি সেসময় পার্বত্য চট্টগ্রামের জনবিচ্ছিন্ন প্রত্যন্ত এলাকার কোন এক ক্যাম্পে (সম্ভবতঃ "মাহিন্দাছড়া"- যেটা ফারুয়া থেকেও দূরবর্তী এক সেনা ক্যাম্প) অবস্থান করছিলাম। বাংলাদেশ সেনাবাহিনীর টগবগে একজন তরুণ কর্মকর্তা'র (লেফটেন্যান্ট) ঐ সময়ের মানসপটের চিত্রঃ (হঠাৎ খুঁজে পাওয়া হাতে লেখা মূল কপি'র ছবি সংযুক্ত) স্মৃতিচারণ কোন অলস দুপুরে কিংবা পড়ন্ত বিকেলের নিঃসঙ্গ মুহূর্তগুলোতে অতীতের অতলে লুকিয়ে থাকা স্মৃতিমালাকে কাছে টেনে এনে এগুলোর জাবর কাটার মত সুখ বোধ হয় আর কোন কিছুতেই নেই। সম্ভবতঃ এ কারণেই আমার হারিয়ে যাওয়া শৈশব কৈশোরের দিনগুলো যেন হাতছানি দেয়। মনে হয় ওরা কথা কয়--- কখনও ফিসফিসিয়ে, কখনও জোরে। অতীত কে কাছে পেয়ে মনটা অনাবিল আনন্দে ভরে যায়। আর যখন সেই আনন্দের মুহূর্তগুলো বাস্তবের কঠিন আঘাতে টুকরো টুকরো হয়ে যায় স্মৃতিরা যখন আবারও পঙ্ক্ষীরাজে চড়ে হারিয়ে যায় অচিনপুরে তখনই কেবল মনটা বেদনায় ভরে ওঠে। কেমন একটা শূন্যতা! কেমন একটা হাহাকার যেন ---- মনের চারপাশে ঘুরঘুর করে। তখন বাতাসের হিল্লোল, নদীর কল্লোল আর পাখ- পাখালীর কলতানকে কেবলই অর্থহীন মনে হয়। মনে হয় ফাগুনের উদাস হাওয়ায় বুকে যেন কেমন একটা দাহ------ কেমন একটা বেদনা জুড়ে বসে আছে। তবু্ও আমি অতীত স্মৃতির জাবর কাটতে ভালোবাসি ---- ভালোবাসি অতীতের অতলে তলিয়ে যেতে।।
বিনম্র শ্রদ্ধাঞ্জলি কিংবদন্তি শিল্পী এন্ড্রু কিশোর এর প্রতি। তিনি আমাদের ছেড়ে না ফেরার দেশে চলে গেছেন। তিনি হয়তো হেরে গেছেন ক্যান্সার নামক দুরারোগ্য এক ব্যধির কাছে। কিন্তু তিনি নিশ্চিতভাবেই জয় করেছেন বাংলা ভাষাভাষী কোটি কোটি মানুষের হৃদয়। তাঁর এই শুন্যস্থান কখনোই পূরণ হবার নয়। একজন এন্ড্রু কিশোর হাজার বছরের শ্রেষ্ঠ শিল্পী। এই কালজয়ী শিল্পীর সঙ্গে বেশ ক'য়েকটি কাজ করার সুযোগ হয়েছিল আমার। তারই একটি, বাংলাদেশ সেনাবাহিনীর জন্য নির্মিত বহুল প্রচারিত গান প্রয়াত লাকী আখন্দের সুর ও সঙ্গীতেঃ আমাদের বুকে আছে প্রত্যয়, আছে স্বদেশ গড়ার অঙ্গীকার.....
এটি নতুন তৈরি একটি প্রার্থনা সঙ্গীত। সুরস্রষ্টা ও সঙ্গীত পরিচালক বিনোদ রায়ের সাথে কণ্ঠশিল্পী হিসেবে আমার নতুনভাবে পরিচয় হলো। গানটি শোনার জন্যে সকলকে অনুরোধ করছি।
অত্যন্ত চমৎকার ও অর্থপূর্ণ একটি কাজ; অসামান্য সৃজনশীল। অনেক মেধা ও সময় বিনিয়োগের মাধ্যমেই এ রকমের একটি সুন্দর প্রার্থনা সঙ্গীত উপহার দেয়া সম্ভব হয়েছে। আমার লেখা এই গানের শিল্পী, সুরস্রষ্টা ও সঙ্গীত পরিচালক হিসেবে বিনোদ রায়'কে অভিনন্দন। বর্তমান সংকট ও অনিশ্চয়তা কাটিয়ে ওঠা সকলের কাছেই এখন সর্বোচ্চ অগ্রাধিকার ও কামনা। এই কঠিন পরিস্থিতিতে একমাত্র ভরসার জায়গা মহান আল্লাহ তা'য়ালা ও নিখিল জাহানের সৃষ্টিকর্তা। তাঁর কাছেই হোক আমাদের সকলের ঐকান্তিক চাওয়া। সকলের জন্যে রইল আন্তরিক শুভকামনা।
আমার লেখা একটি সিনেমা, বিদ্রোহী কবি কাজী নজরুল ইসলামের কাহিনী অবলম্বনে নির্মিত "প্রিয়া তুমি সুখী হও" এর গান। বিনোদ রায়ের সুর ও সঙ্গীতে এবং প্রখ্যাত কণ্ঠশিল্পী রিজিয়া পারভীন এর গাওয়া ২০১৪ সালের এই মিষ্টি রোমান্টিক গানটি আমি নিজেই খুঁজে পাচ্ছিলাম না! আজ হঠাৎই সোশাল মিডিয়ায় চ্যানেল আই মিউজিক ইউটিউবে চোখে পড়লো। আশা করি গানটি ভালো লাগবে সকলের।
বিশ্বের সকল মমতাময়ী মা'য়ের প্রতি বিনম্র শ্রদ্ধাঞ্জলি! আজ বিশেষ ভাবে স্মরণ করছি আমার শাশুড়ী'কে যিনি আমাদের ছেড়ে চলে গেছেন বেশ কয়েক বছর আগে। আমাদের সকলের মা'য়ের প্রতি এই গানটি নিবেদন করছি। প্রথিতযশা শিল্পী মনির খান এর আপ্লূত কন্ঠে গাওয়া দারুণ মায়াময় একটি গান। যথারীতি আমার লেখা এবং বিনোদ রায় এর সুর, সঙ্গীত ও ভিডিও নির্মাণ। আশা করি ভালো লাগবে সকলের। 
সুজন আরিফ - এ সময়ের তুখোড় একজন কন্ঠশিল্পী!পাওয়ার্ড ভয়েস'র শিল্পী হিসেবে খ্যাত। একইসাথে নন্দিত সুরকার ও সঙ্গীত পরিচালক। এটি তার ভিন্ন ধাঁচের দারুণ একটি উপস্থাপনা। যথারীতি আমার লেখা এবং বিনোদ রায় এর সুর, সঙ্গীত ও ভিডিও নির্মাণ। আশা করি ভালো লাগবে। 
আমার লেখা, বিনোদ রায় এর সুর ও সঙ্গীতে এবং নাজমিন মিমি'র সুরেলা কন্ঠের একটি মিষ্টি প্রেমের গান। আশা করি ভালো লাগবে সবার.... 
কিংবদন্তি শিল্পী মান্না দে'র কফি হাউসের সেই আড্ডাটা আজ আর নেই...  গানটা আমাদের হৃদয়কে এখনো সমভাবে আলোড়িত করে। আমার লেখা এই গানটি বন্ধু সভার আড্ডায় কাপ কাপ চা ফুরানোর গল্প। বিনোদের অনুপম সুর এবং আসিফের ভরাট কন্ঠ সকলের হৃদয় ছুঁয়ে যাবে আশা করছি...... 
আমার লেখা একটি দেশের গান। পল্লব সান্যাল এর সুরে যুবরাজ আসিফ আকবর এর বলিষ্ঠ কন্ঠে গাওয়াঃ এই দেশ তোমার এই দেশ আমার হৃদয়ের নির্মল স্বাধীকার অন্যায় অবিচার রুখে দেবো আজ এই হোক অঙ্গীকার সৌরভে গৌরবে আলোকিত দেশ গড়তে চাই বিশ্বের মাঝে মাথা উঁচু করে বাঁচতে চাই।
সমস্ত বিশ্ব আজ শঙ্কিত, স্তম্ভিত এবং বিপন্ন সময় অতিবাহিত করছে করোনা ভাইরাস এর মহামারী পরিস্থিতি উত্তোরণের প্রয়োজনীয়তায়। ব্যক্তি, পরিবার, সমাজ, রাষ্ট্র কিংবা বিশ্ব সব পরিসরেই আতংক বিরাজমান। আমরা যে যার অবস্থান থেকে এর থেকে মুক্তির পথ খুঁজে বের করবো ইনশাআল্লাহ। বিজয় আমাদের হবেই..... আমাদের ঘরই আমাদের প্রধান আশ্রয়স্থল। স্বাস্থ্য নির্দেশনা মেনে চলবো সকলেই। মহান স্বাধীনতা ও জাতীয় দিবসের এই ক্ষণে বিনম্র শ্রদ্ধাঞ্জলি জানাই মুক্তিযুদ্ধের গৌরবময় বিজয়ের সাথে সম্পৃক্ত সকল বীর শহীদদের এবং অসীম সাহসী বীর মুক্তিযোদ্ধাদের। দেশ ও জাতির এই ক্রান্তিলগ্নে আমরা আমাদের শ্রেষ্ঠ অর্জন স্বাধীনতার চেতনায় আবার জেগে উঠতে চাই......
আমার মা, স্ত্রী, বোন, বন্ধু - সহকর্মী এবং সকল নারীর প্রতি নির্মল শ্রদ্ধা, ভালোবাসা এবং একসূর্য শুভেচ্ছা! নারী দিবস প্রসঙ্গে কিছু কথাঃ (পূর্বের লেখা) আজ ৮ মার্চ (মার্চ মাসের ২ য় রবিবার) …… আন্তর্জাতিক নারী দিবস হিসেবে বাংলাদেশসহ বিশ্বের অন্যান্য দেশেও পালন বা স্মরণ করা হচ্ছে। বিগত প্রায় ১৫ বছর যাবৎ আমাদের দেশের পত্র-পত্রিকা ও মিডিয়াতে ক্রমবর্ধমানভাবে এই দিবসটির প্রচার ও প্রসার ঘটছে! আসলে এভাবে শুধু মাত্র একটি দিনকে নারীদের জন্যে আলাদা করে স্মরণ বা পালন করার যৌক্তিকতা কতটুকু? স্বমহিমায় উজ্জ্বল দেশের অন্যতম সেরা সঙ্গীত শিল্পী কনক চাঁপার মত আরও অনেক নারীই তাহলে প্রশ্ন করতে পারেন—‘পুরুষ দিবস’ টা কবে? নারী ও পুরুষ উভয়েই আসলে প্রথমত মানুষ; এবং একে অপরের পরিপুরক! বছরের প্রতিটি দিনই প্রত্যেক নারী-পুরুষের জন্যে সমান আলো- বাতাস সমান প্রাকৃতিক অধিকার নিয়ে আসে! শুধুমাত্র বছরের একটি দিনকে বেছে নিয়ে নারীদের প্রতি সম্মান দেখানোর প্রতিকী আয়োজনের দরকার আছে কি? এটা বহুলাংশে সত্য যে, নারীর প্রতি যে বৈষম্য বা অবহেলা তার জন্যে আমাদের পুরুষতান্ত্রিক সমাজ ব্যবস্থা দায়ী। এই অবস্থা থেকে পরিত্রাণ পেতে, অর্থাৎ নারীকে তার প্রাপ্য মর্যাদা- সমান অধিকার নিশ্চিতকরণে পুরুষদেরকেই অগ্রণী ভুমিকা রাখতে হবে; এবং আমার দৃঢ় বিশ্বাস, দেশের সকল বিবেকবান পুরুষ তাদের যার যার অবস্থান থেকে এব্যাপারে কাজ করার জন্যে উদ্যোগি হবেন। আশা করি আপনারা অনেকেই আমার সাথে একমত হবেন! ...... এবার অন্য আর একটি ব্যাপারেও আমার ব্যক্তিগত মত প্রকাশ করতে চাই; এক্ষেত্রে নারীদেরকেও ইতিবাচক মনোভাব পোষণ করতে হবে। আমাদের মা’দের দৃষ্টিভঙ্গির পরিবর্তন করা খুব জরুরী----- সংসারে একই বয়সের ছেলে ও মেয়ে একসাথে বেড়ে উঠছে; খাবারের সময় টেবিলে প্লেট লাগানোর জন্যে বা বিছানা/ কাপড়-চোপর গোছানোর মা’রা সবসময় মেয়েকেই বলবেন কেন, ছেলেকে দিয়েওতো এই ধরণের কাজ করানো যায়? মেয়ের সাথে সাথে ছেলেকেও তো রান্না-বান্না বা কাপড় ধোয়ার কাজ শেখানো যায়—ক্ষতি কি? মাছের মাথা/ বড় টুকরা বা মুরগির রান (ঠ্যাং)টা শুধুই ছেলেকে দিতে হবে কেন? মেয়ের বয়স ৪/৫ বছর হতে না হতেই হাতে চুড়ি, কানে দুল আর বড় চুলে বেণী করে তাকে বোঝানো হয় যে সে একটি মেয়ে মাত্র---- তার মানুষ পরিচয়টা আস্তে আস্তে গৌন হয়ে যায়... এবং এর শুরুটা আপন মা যিনিও একজন নারী, তাঁর কাছ থেকেই! মেয়েটি যখন একটু বড় হয়ে বুঝতে শেখে—সেও ভুল পথে চলতে থাকে; কলেজ, ভার্সিটি বা কর্মক্ষেত্রে তার সহপাঠি বা সহকর্মীর সাথে সমান তালে- সমান গতিতে সে চলতে চায়! কিন্তু পায়ে হাই হিল স্যান্ডেল পড়ে কি সেটা সম্ভব? নিজের সমান অধিকার অর্জনের প্রচেষ্টার চেয়ে বেশী সময় ব্যয় করে সাজ-গোজ আর রূপ চর্চা নিয়ে! আমাদের মেয়েদের এই মানসিকতার বৃত্ত থেকে বের হতে হবে। শিক্ষাঙ্গন বা কর্মক্ষেত্রে মানুষ হিসেবে নিজেদেরকে প্রতিষ্ঠা করতে হবে; ছেলেদের মত যে কোন প্রকার কাজের দায়িত্ব নেয়ার মানসিকতা তৈরী এবং চ্যালেঞ্জ গ্রহণ করতে হবে... সম-অধিকার...... সম-মর্যাদা পেতেই হবে! আসুন, আমরা সকলে মিলেই নারীর সম-অধিকার/ মর্যাদা প্রতিষ্ঠার জন্যে যে যার অবস্থান থেকে ইতিবাচক ভূমিকা রাখি। আগামীর প্রতিটি দিনই হোক নারী ও পুরুষ দিবস......!
আজ তোমার জন্মদিন একসূর্য শুভেচ্ছা বন্ধু...... "ভালোবাসা হার মানে শুধু ভালোবাসায় ভালো থেকো বন্ধু কাংখিত ভালোবাসায় আমিতো মেনেছি হার প্রিয় তোমারই প্রতীক্ষায়। নেই কোন অভিযোগ অভিমান রেখেছি আকাশে ভুল হওয়া ভুলেও আজও কোন অধিকার যায়নি ভেসে সকল সুন্দরের মাঝে শুধু তোমারই আলো হৃদয়ে প্রেম জাগায় আমিতো মেনেছি হার প্রিয় তোমারই প্রতীক্ষায়।"
প্রয়াত আইয়ুব বাচ্চু,আমাদের অতি প্রিয় একজন গুনী শিল্পী ছিলেন। আজ তাঁর ১ম মৃত্যু বার্ষিকী। তাঁর আত্মার মাগফিরাত ও বিনম্র শ্রদ্ধা নিবেদন করছি।
জীবনে চলতে চলতে অনেক শখ, রঙ ও চাওয়া এসেছে। বাস্তবতায় সব আকাংখা একসাথে আসেনি, আবার সব পাওয়াও একসাথে ঘটেনি। জীবনের এই ক্ষণে এসে মনে হয় সবকিছুই পেয়েছি; কিন্তু তুষ্ট হয়েছি কতটা? তবে দুজনে মিলে একসাথে চলতে চলতে জীবনের রঙ, কোলাহল, চাওয়া.... অনেক কিছুই পাওয়া হয়ে গেছে। তুষ্ট হয়েছি, ধন্য হয়েছি দু-জনে মিলে। এই প্রশান্তি যেন অটুট থাকে এই জীবনের বাকি টুকু পথে। সকলের দোয়া ও আশীর্বাদ কামনা করছি আজকের এই বিশেষ দিনে...... আজকের এই গীতিকবিতাটি শুধুই তোমাকে নিয়ে বন্ধু..... "হয়তো কিছুটা সময় গেছে পেরিয়ে জীবনের সবকিছু তো যায়নি হারিয়ে সেই তুমি পাশে আছো আজও আলোকিত হৃদয়ে আমিও আছি যতদিন বাঁচি তোমাকেই ছুঁয়ে ছুঁয়ে। জীবনে চলার পথে অংকের হিসেব মেলা ভার যোগ বিয়োগ করে দেখি তুমি আছো শুধুই আমার অনুভবে ক্ষণে ক্ষণে যা কিছু ভাবি মনে সবটুকুই তোমাকে নিয়ে। স্মরণে মধুর স্মৃতি রঙিন সুতোয় বোনা সুখ ভালোবাসার নকশীকাঁথায় জেগে থাকে অথৈ চমক চিরচেনা অধিকারে প্রমিত অহংকারে প্রেম বহে যমুনা হয়ে।"
জাতির পিতা বঙ্গবন্ধু শেখ মুজিবুর রহমানের মৃত্যু বার্ষিকী'তে বিনম্র শ্রদ্ধাঞ্জলি
আপনিও চলে গেলেন সুবীর'দা...... হয়তো এটাই সত্য, এভাবে সকলকেই একদিন চলে যেতে হবে! বিনম্র শ্রদ্ধাঞ্জলি.... আপনার আত্মার শান্তি কামনা করছি।
একসূর্য শুভেচ্ছা ও বিনম্র শ্রদ্ধাঞ্জলি। প্রয়াত কিংবদন্তি শিল্পী আইয়ুব বাচ্চু ভাই'র গাওয়া এই গানটি স্বাধীনতা দিবসে নিবেদন করছি।
মহান স্বাধীনতা ও জাতীয় দিবসে একসূর্য শুভেচ্ছা। বিনম্র শ্রদ্ধাঞ্জলি মুক্তি যুদ্ধের বীর শহীদদের প্রতি আমার লেখা এবং ইমন সাহার সুর ও সংগীতের এই গানটি গেয়েছেন শ্রদ্ধেয় কনক চাঁপা।
হে বীর সেনাবাহিনীর হে বীর দেশ ও জাতির হে বীর সারা পৃথিবীর চির উন্নত মমশির..... বিডিআর বিদ্রোহে নিহত শহীদ সেনা কর্মকর্তাদের প্রতি বিনম্র শ্রদ্ধা। তাঁদের পরিবারের প্রতি গভীর সমবেদনা।
দেশের জন্য মাটির জন্য যুগে যুগে যাঁরা দিয়ে গেছে প্রাণ তাঁরাই শহীদ তাঁরাই অমর গেয়ে যাই আজ তাঁদেরই গান... ভাষা শহীদদের প্রতি বিনম্র শ্রদ্ধা
একসূর্য ভালোবাসায় শুভ জন্মদিন....... একটি ছোট্ট আকাশ আলোয় ভরা ভুবন দুটি মনে চার নয়নে অবাক সুখের কাঁপন উপচে পড়ে আলো উথলে ওঠে আকাশ প্রেম ছুঁয়ে যায় চোখের তারায় মন দুটি হয় আপন। পথের শেষের পথ ফুরালেও ফুরায়না কোন আশা আলোর আকাশ থমকে গেলেও হারায়না ভালোবাসা একটু আঁধার এলে মেঘলা আকাশ ফেলে দুটি হৃদয় খুব যতনে এক হতে চায় যখন প্রেম ছুঁয়ে যায় চোখের তারায় মন দুটি হয় আপন। 
এত কী ছিলো তাড়া হয়ে গেলে আকাশের তারা? গভীর শোক ও বিনম্র শ্রদ্ধা....... বাচ্চু ভাইয়ের আত্মার শান্তি কামনা করছি
এসো মন ছুঁয়ে দেই মনের গভীরে হাতে হাত রেখে ঐ সন্ধ্যা তারায় দৃষ্টি অল্প কথার গল্পে নিঝুম প্রেমের বৃষ্টি ভালোবাসার এইতো নিয়ম প্রাণ খুলে যায় প্রাণের জোয়ারে। কেটে যায় সারা দিনমান ধুয়ে ফেলি শত অভিমান গোধুলী প্রান্তে বসেও কাটে না যে ঘোর স্মৃতিভরা গানের সেই চেনা সুরে এসো মন ছুঁয়ে দেই মনের গভীরে। অজানা পথের শুরুতেই ভুলে থাকি ভালোবাসাতেই হৃদয়ে ক্লান্তি এলেও মেটেনা তো সুখ অনুভবে পাওয়া সব অধিকারে এসো মন ছুঁয়ে দেই মনের গভীরে। ......একসাথে চলেছি দুজন সুখের বাহুডোরে বহুযুগ ধরে.....
কেটে যায় সারা দিনমান ধুয়ে ফেলি কত শত অভিমান গোধুলী প্রান্তে বসেও কাটেনা শংকা চেয়ে থাকি ম্রিয়মান কেটে যায় সারা দিনমান...... এভাবেই কেটে যায় সারা দিনমান।
একটি দেশ একটি নেতা একটি ডাকেই স্বাধীনতা লাল সবুজের পতাকা মাঝে একটিই প্রিয় নাম বঙ্গবন্ধু জাতির পিতা..... বিনম্র শ্রদ্ধা।
তোমরা বিজয়ী তোমরাই বীর হে নবীন, চির উন্নত মমশির বিজয়ী বেশে এখন ফিরে যাও ঘরে প্রয়োজনে আবার আসবে ফিরে দীর্ঘদিনের অনিয়ম জীর্ণতা গ্লানি সহজে দূর হবেনা তাও জানি তবুও তোমরাই দেখালে একটু আলো ইচ্ছে হলেই করা যায় সবকিছু ভালো আমদের ব্যর্থতা করছি স্বীকার কিছুটা সময় দাও দাবী মিটাবার ইতিহাস বলে তোমরাই পারো এবারও পারবে-- শুধু ধৈর্য ধরো লাল সবুজের চেতনায় জেগেছো বারবার হে নবীন -- দুরন্ত দুর্বার হয়তো দেখা হবে সহসা আরেকবার!
সাবাস সাবাস যাও এগিয়ে শুদ্ধ মনে শির উঁচিয়ে পথের শেষেও কঠিন যে পথ চলতে হবে সাহস নিয়ে নিজের কাছেই কর পন অটল থেকো ভাবনায় তোমার দ্বারা কোন কাজে না যেন হয় অন্যায় আমরা আছি দু'হাত তুলে অন্য সকল ভাবনা ভুলে ধৈর্য সাহস আস্থা বুকে হে নবীন, যাও এগিয়ে........
হে নবীন দুরন্ত দুর্বার আন্দোলনের তুমুল সাহস বিশ্ব দেখুক আরেকবার!
জীর্ণ দেহের এক বৃদ্ধা নারী কেউ বলে পাগলী, বলে ভিখারি আসাদ গেটের ফুটপাতের উপর তার ছালচটা এক কাগজ বাড়ী সে আর কেউ নয়......... একাত্তরের এক বীরাঙ্গনা একটু বাচার প্রয়োজনে সময়কে এভাবেই দিচ্ছে পাড়ি...... কথা: মেজর আনিস-উল-ইসলাম (অব:) সুর ও সংগীত: আহমেদ ইমতিয়াজ বুলবুল শিল্পী: কুমার বিশ্বজিৎ
......যাঁরা গানটি সরাসরি দেখতে পারেননি, তাঁদের জন্যে ফোনে রেকর্ডকৃত বীরাঙ্গনা গানের অংশটুকু পোষ্ট করছি। একসূর্য শুভেচ্ছা......
দেশের জন্যে মাটির জন্যে যুগে যুগে যারা দিয়ে গেছে প্রাণ তারা শহীদ তারাই অমর গেয়ে যাই আজ তাদেরই জয়গান..... বিনম্র শ্রদ্ধা ৭১ এর স্বাধীনতা যুদ্ধের সকল শহীদ ও বীর মুক্তিযোদ্ধাদের।
দেশের ইতিহাসের সাথে নিবিড়ভাবে জড়িত প্রায় সকল সংখ্যা (আমার জানার আওতায়) দিয়ে এই গানটি লিখেছিলাম। খ্যাতিমান সংগীত পরিচালক ইমন সাহার সুর ও সংগীতে কিংবদন্তিসম শিল্পী কনক চাপার অনন্য অসাধারণ কন্ঠে গাওয়া এই গানটি গনহত্যা দিবস, ২৫ শে মার্চ স্মরণে পুনরায় শেয়ার করছি। সকলের প্রতি শেয়ার করার জন্যে অনুরোধ রাখছি, যাতে আরও অনেকে এই গান সম্পর্কে জানতে পারে। দেশের স্বাধীনতা যুদ্ধের সকল শহীদদের প্রতি বিনম্র শ্রদ্ধা।
রুমানা মোর্শেদ কনকচাঁপা  আপা আপনার গাওয়া এই গানটি ২০১৭ সালের স্বাধীনতা দিবসের প্রাক্কালে সকল বীর শহীদদের স্মরণে পোষ্ট করছি। আমার লেখা এই গানটির মধ্যে এদেশের সংগ্রাম ও ইতিহাসের প্রায় সকল সংখ্যার তাতপর্য উল্লেখ করার চেষ্টা করেছি। আমি আশা করি আপনি আগামী দিনে বিভিন্ন অনুষ্ঠানে এই গানটি গাইবেন। মহান স্বাধিনতা দিবসের শুভেচ্ছা।
১ম বাংলাদেশ যুব গেমস এর শিরোনাম সংগীত গীতিকবি: মেজর আনিস-উল- ইসলাম (অব:) সুর ও সংগীত: সুজন আরিফ শিল্পী: সুজন আরিফ, রাজিব, পুলক, লিজা, ঝিলিক, লুইপা ও বৃষ্টি ভিডিও নির্মাণ: আজম বাবু ও মেজর আনিস সহকারী: রামিন সার্বিক সহযোগিতা: সেনা ক্রীড়া সংস্থা পৃষ্ঠপোষক: বাংলাদেশ অলিম্পিক এসোসিয়েশন। সকলকে দেখার জন্যে সবিনয় অনুরোধ.....
আমার স্বজন এবং বন্ধুগন আজ সন্ধ্যা ৬:৪৫ টায় ১ম বাংলাদেশ যুব গেমস এর জাতীয় পর্যায়ের আনুষ্ঠানিক উদ্ভোধন করবেন মাননীয় প্রধান মন্ত্রী শেখ হাসিনা। বংগবন্ধু ষ্টেডিয়াম থেকে সরাসরি সম্প্রচার করা হবে বিটিভি সহ সকল চ্যানেলে। গেমস এর শিরোনাম সংগীতটি লেখার সৌভাগ্য হয়েছে আমার। সুর ও সংগীত: সুজন আরিফ। শিল্পী: সুজন আরিফ, রাজিব, পুলক, লিজা, ঝিলিক ও লুইপা। সকলকে অনুষ্ঠানটি সরাসরি উপভোগ করার জন্যে আন্তরিকভাবে অনুরোধ করছি। গানের কথা নীচে প্রকাশ করছি। সংগত কারণে আজম বাবুর নির্দেশনায় নির্মিত মিউজিক ভিডিও টি অনুষ্ঠানের পর আপলোড করবো ইনাশা আল্লাহ। গানটি আপনারা দেখলে আমি অনুপ্রাণিত হবো আরও ভালো কিছু সৃষ্টির জন্যে। ধন্যবাদ শিরোনাম সংগীত- বাংলাদেশ ইউথ গেমস: ঐ আকাশটা শুধুই আমার খুব কাছে মনে হয় সামনে খোলা পথের শুরু চলার এইতো সময় তারুণ্য ভরা প্রাণে- আনন্দ জয়গানে স্বাধীনতার গর্ব- রাখবো ধরে বুকে ভাবনা বিহীন স্বপ্ন স্রোতে দুরন্ত হবো------হাতে হাত ধরে "চল যাই চল এক সাথে- আজ ঘরের বাহিরে খেলার মাঠেই খেলবো সবাই- নতুন জোয়ারে......." বাঘের গর্জনে কাপে না বুক বিজলির চমকে খুঁজে পাই সুখ রাতের আকাশ ঝরা জ্যোস্নায় ভিজে স্বপ্নের পাল তুলি খুশীতে খুশীতে কাদায় মাখামাখি চঞ্চল দেহে উচ্ছ্বাস বয়ে যায় হাসিতে হাসিতে। একটু একটু পড়বো- পড়তে পড়তে উঠবো চলতে চলতে শিখবো- হারতে হারতে জিতবো তুমুল সাহস বুকের ভিতর ছুটবো দলে দলে শাবাশ শাবাশ হারবোনা কেউ জিতবো সবাই মিলে মন চায় চল যাই ছুটে- ঐ আলোর ভুবনে সুখের স্বদেশ গড়বো সবাই- অনেক যতনে....... প্রজাপতির ডানায় ডানায় ইচ্ছে ঘুড়ি দিলাম উড়িয়ে রঙধনুকে সাথে নিয়ে মনের আশা নেবো রাঙিয়ে দুচোখ মেলে যা দেখি তার- সবই বাংলাদেশ লাল সবুজের পতাকায়- সোনার বাংলাদেশ জয় হোক জয় সবখানে- চাই খুশীর পরিবেশ বিশ্ব জয়ের স্বপ্ন দেখা- আমার বাংলাদেশ.......
নারী দিবস প্রসঙ্গে কিছু কথাঃ ৮ মার্চ…… আন্তর্জাতিক নারী দিবস হিসেবে বাংলাদেশসহ বিশ্বের অন্যান্য দেশেও পালন বা স্মরণ করা হয়। বিগত প্রায় ১০ বছর যাবৎ আমাদের দেশের পত্র-পত্রিকা ও মিডিয়াতে ক্রমবর্ধমানভাবে এই দিবসটির প্রচার ও প্রসার ঘটছে! আসলে এভাবে শুধু মাত্র একটি দিনকে নারীদের জন্যে আলাদা করে স্মরণ বা পালন করার যৌক্তিকতা কতটুকু? স্বমহিমায় উজ্জ্বল দেশের অন্যতম সেরা সঙ্গীত শিল্পী কনক চাঁপার মত আরও অনেক নারীই তাহলে প্রশ্ন করতে পারেন—‘পুরুষ দিবস’ টা কবে? নারী ও পুরুষ উভয়েই আসলে প্রথমত মানুষ; এবং একে অপরের পরিপুরক! বছরের প্রতিটি দিনই প্রত্যেক নারী-পুরুষের জন্যে সমান আলো- বাতাস সমান প্রাকৃতিক অধিকার নিয়ে আসে! শুধুমাত্র বছরের একটি দিনকে বেছে নিয়ে নারীদের প্রতি সম্মান দেখানোর প্রতিকী আয়োজনের দরকার আছে কি? এটা বহুলাংশে সত্য যে, নারীর প্রতি যে বৈষম্য বা অবহেলা তার জন্যে আমাদের পুরুষতান্ত্রিক সমাজ ব্যবস্থা দায়ী। এই অবস্থা থেকে পরিত্রাণ পেতে, অর্থাৎ নারীকে তার প্রাপ্য মর্যাদা- সমান অধিকার নিশ্চিতকরণে পুরুষদেরকেই অগ্রণী ভুমিকা রাখতে হবে; এবং আমার দৃঢ় বিশ্বাস, দেশের সকল বিবেকবান পুরুষ তাদের যার যার অবস্থান থেকে এব্যাপারে কাজ করার জন্যে উদ্যোগি হবেন। আশা করি আপনারা অনেকেই আমার সাথে একমত হবেন! ...... এবার অন্য আর একটি ব্যাপারেও আমার ব্যক্তিগত মত প্রকাশ করতে চাই; এক্ষেত্রে নারীদেরকেও ইতিবাচক মনোভাব পোষণ করতে হবে। আমাদের মা’দের দৃষ্টিভঙ্গির পরিবর্তন করা খুব জরুরী----- সংসারে একই বয়সের ছেলে ও মেয়ে একসাথে বেড়ে উঠছে; খাবারের সময় টেবিলে প্লেট লাগানোর জন্যে বা বিছানা/ কাপড়-চোপর গোছানোর মা’রা সবসময় মেয়েকেই বলবেন কেন, ছেলেকে দিয়েওতো এই ধরণের কাজ করানো যায়? মেয়ের সাথে সাথে ছেলেকেও তো রান্না-বান্না বা কাপড় ধোয়ার কাজ শেখানো যায়—ক্ষতি কি? মাছের মাথা/ বড় টুকরা বা মুরগির রান (ঠ্যাং)টা শুধুই ছেলেকে দিতে হবে কেন? মেয়ের বয়স ৪/৫ বছর হতে না হতেই হাতে চুড়ি, কানে দুল আর বড় চুলে বেণী করে তাকে বোঝানো হয় যে সে একটি মেয়ে মাত্র---- তার মানুষ পরিচয়টা আস্তে আস্তে গৌন হয়ে যায়... এবং এর শুরুটা আপন মা যিনিও একজন নারী, তাঁর কাছ থেকেই! মেয়েটি যখন একটু বড় হয়ে বুঝতে শেখে—সেও ভুল পথে চলতে থাকে; কলেজ, ভার্সিটি বা কর্মক্ষেত্রে তার সহপাঠি বা সহকর্মীর সাথে সমান তালে- সমান গতিতে সে চলতে চায়! কিন্তু পায়ে হাই হিল স্যান্ডেল পড়ে কি সেটা সম্ভব? নিজের সমান অধিকার অর্জনের প্রচেষ্টার চেয়ে বেশী সময় ব্যয় করে সাজ-গোজ আর রূপ চর্চা নিয়ে! আমাদের মেয়েদের এই মানসিকতার বৃত্ত থেকে বের হতে হবে। শিক্ষাঙ্গন বা কর্মক্ষেত্রে মানুষ হিসেবে নিজেদেরকে প্রতিষ্ঠা করতে হবে; ছেলেদের মত যে কোন প্রকার কাজের দায়িত্ব নেয়ার মানসিকতা তৈরী এবং চ্যালেঞ্জ গ্রহণ করতে হবে... সম-অধিকার...... সম-মর্যাদা পেতেই হবে! আসুন, আমরা সকলে মিলেই নারীর সম-অধিকার/ মর্যাদা প্রতিষ্ঠার জন্যে যে যার অবস্থান থেকে ইতিবাচক ভূমিকা রাখি। আগামীর প্রতিটি দিনই হোক নারী ও পুরুষ দিবস......!
শ্রাবন্তী মন তোমার একটু অভিমানেই চোখ ছল ছল যেনো শ্রাবণ ধারায় গড়িয়ে পড়ে জল তোমার একটু ছোঁয়াতেই আমি হাসি সুখের ঝর্ণাধারায় ভাসি স্বপ্ন ঘেরা অবাক চোখে জল করে টলমল। কল্পনার চেয়েও সুন্দর আকাশ তোমার হৃদয় জুড়ে তুমি ভাবনায় কাটে সারাক্ষণ প্রিয় গানের সুরে অনুভবের চাঁদনী ক্ষণে অথৈ আলোর ঢল।
আজ শুক্রবার, ২২ ডিসেম্বর বিটিভি'র বাংলা সংবাদের পর (আনুমানিক রাত ৮.৩০ ঘটিকায়) বাংলাদেশ সেনাবাহিনী প্রযোজিত "অনির্বাণ" অনুষ্ঠান প্রচারিত হবে। সেখানে আমার লেখা এবং সুজন আরিফ এর সুর ও সংগীতের তিনটি নতুন গান থাকবে। বন্ধু, স্বজন ও শুভাকাঙ্ক্ষী সকলকে আজকের অনির্বাণ অনুষ্ঠানটি উপভোগ করতে সবিনয় অনুরোধ করছি। আপনাদের দেখাতেই আমাদের উদ্যোগের সার্থকতা। একসূর্য শুভেচ্ছা সকলকে।
এই পৃথিবীতে অনেক জায়গা কিছু তোমার জন্যে বাকিটা শুধুই অপরের তুমি আছো সবখানে সবটুকু জুড়ে- আমার হৃদয়ের! আজ আমার সুবন্ধু- সবচেয়ে প্রিয়জনের জন্মদিন। ......তোমার জন্যে একসূর্য ভালোবাসা ও শুভকামনা!
....আমাদের একত্রে পথ চলার ২৫ তম বার্ষিকীতে প্রিয়তম বন্ধুর জন্যে উপহার.... ধন্যবাদ শিল্পী ও সংগীত পরিচালক সুজন আরিফ কে.......
তোমাকে বোলছি----- .......একবার ভেবেছিলাম, কিছু ভাববো না। অনেকবার ভেবেছিলাম, খু...উ...ব.... করে ভাবতে হবে! শেষ মেষ কোন কিছুই না ভেবে তোমার হাতটি ধরে পথ চলা শুরু কোরেছিলাম আজ থেকে ঠিক পঁচিশ বছর আগে। অনেক অনেক স্নিগ্ধ, সুন্দর ও কখনো কখনো বন্ধুর পথ অতিক্রম করে এখনও পথ চলছি অবিরাম। চলতে চলতে ক্লান্ত হইনি এখনও, তবে দুজনেই সার্থক ও পরিপূর্ণতার ঠিকানায় পৌঁছে যাবো-- এ আমাদের দৃঢ় সংকল্প। হঠাত কোরেই লিখে ফেললাম একটি খুব সুন্দর ও রোমান্টিক গানের গীতিকবিতা। আমাদের দুজনের কথাই বলা আছে এখানে। আজকের এই ক্ষণে গীতিকবিতাটি তোমাকেই উতসর্গ কোরলাম প্রিয় বন্ধু আমার...... আমাদের প্রিয়জন, বন্ধু ও শুভাকাংখীদের সবাইকে বোলছি------ আমাদের দুজনার পথ চলা যেনো আরও সহজ ও সুন্দর হয় সেজন্যে দোয়া ও আশীর্বাদ চাইছি। (আপনারা ইচ্ছে কোরলে অবশ্য উপহারও দিতে পারেন আমাদের দুজনার এই শুভ ক্ষণে!!!!!!!) আমাদের এই সুদীর্ঘ পথ চলায় আপনারা সকলেই আমাদের সংগী..... আছে আমাদের একান্ত সহযাত্রী দুই টগবগে পুত্র সন্তান....... দ্বৈত কন্ঠের গীতিকবিতা: তোমায় নিয়ে- শুধু তোমার সাথেই আমি বেধেছি সুখের ঘর গড়েছি আলোর ভুবন এই প্রেম এই ভালোবাসা ছুঁয়েছে মন- অথৈ সমীরণ হয়েছি দুজনে দুজনার আপন। আকাশ ভরা জ্যোছনায় হৃদয়ে তুলেছি পাল জীবনের প্রতি ক্ষণে- সুখের আলাপনে ভাসবো দুজন- একই সাথে চিরকাল এই প্রেম এই ভালোবাসা......। আলোর জ্যোতি মোহনায় নিরবে মেনেছি হার স্মৃতিময় চেনাসুরে- প্রেমের সরোবরে রাখবো অটুট- ভালোবাসার অধিকার এই প্রেম এই ভালোবাসা.......। একসূর্য শুভেচ্ছা সকলকে, আমাদের সংগেই থাকুন; আমরাও আছি আপনাদের সাথে......
...উৎসব জয়গানে আনন্দ অভিধানে নববর্ষ ছুঁয়ে যাক প্রতি প্রাণে প্রাণে....
মহান স্বাধীনতা দিবসের সংগ্রামী শুভেচ্ছা! আজ রাত ৯ঃ১৫ টায় সকলকে এটিএন বাংলার "সূর্যোদয়ের গান" অনুষ্ঠানটি দেখার আমন্ত্রণ জানাচ্ছি। কিংবদন্তি সঙ্গীত পরিচালক জনাব আহমেদ ইমতিয়াজ বুলবুলের অনবদ্য কম্পোজিশনে আমার লেখা একটি গান গাইবেন দেশের বরেণ্য কন্ঠশিল্পী কুমার বিশ্বজিত। বীরাঙ্গনা শিরোনামের গানটির কথা এইরকমঃ জীর্ণ দেহের এক বৃদ্ধা নারী কেউ বলে পাগলী, বলে ভিখারী আসাদ গেটের ফুটপাতের উপর তার ছালচটা এক কাগজ বাড়ী সে আর কেউ নয়, একাত্তরের এক বীরাঙ্গনা একটু বাঁচার প্রয়োজনে সময়কে এভাবেই দিচ্ছে পাড়ি............।। 
মহান স্বাধীনতা ও মুক্তিযুদ্ধের সকল বীর শহীদ এবং মুক্তিযোদ্ধাদের সম্মানে উতসর্গ করছি।
২৬ শে মার্চ অর্থাৎ স্বাধীনতা দিবসের রাত ৯ঃ১৫ মিনিটে এটিএন বাংলায় প্রচারিতব্য "সূর্যোদয়ের গান" অনুষ্ঠানে আমার লেখা, জনাব আহমেদ ইমতিয়াজ বুলবুল এর সুর ও সঙ্গীতে কুমার বিশ্বজিতের গাওয়া গানটি দেখার আমন্ত্রণ জানাচ্ছি। মহান স্বাধীনতা দিবসের সংগ্রামী শুভেচ্ছা!
.....এক সূর্য ভালোবাসা দিয়েছি তোমার বুকে তুমি বাংলাদেশ, জননী মোদের তোমার সবুজে মিশে আমরা রয়েছি সুখে..... শ্রদ্ধেয় কণ্ঠশিল্পী রুমানা মোর্শেদ কনকচাঁপা আপাকে সাধুবাদ ও কৃতজ্ঞতা জানাচ্ছি আজকের এই বিশেষ দিনে আমার লেখা ও পল্লব সান্যালের সুরে এই দেশাত্নবোধক গানটি পরিবেশন করার জন্যে। সবাইকে বিজয়ের একসূর্য ভালোবাসা!
সেরা বন্ধু----- ‘বন্ধু’……একটি বহুমাত্রিক ও সার্বজনিন শব্দ! বন্ধু- কথাটি উচ্চারিত হতেই একজন স্বার্থহীন প্রিয় মানুষের অবয়ব মানসপটে ভেসে ওঠে, যিনি আনন্দ-বেদনা কিংবা বিপদের সময় নিবিড়ভাবে পাশে দাঁড়াবেন-- সম্ভব সকল সহযোগিতার হাত প্রসারিত করবেন। বন্ধু ছাড়া যে কোন মানুষের জীবনের পথচলা প্রায় অসম্ভব এবং অনেকটা বর্ণহীন! প্রতিটি মানুষের জীবন চক্রের বিভিন্ন পর্যায়ে বন্ধু প্রাপ্তি ঘটে। শৈশব ও কৈশরেই মূলতঃ বন্ধুত্বের সূত্রপাত হয়। তারুণ্যে বন্ধু সংখ্যা দারুণভাবে বাড়তে থাকে! পরিণত বয়সে জীবনের নানামূখী ব্যস্ততার কারণে ইতোমধ্যে অর্জিত বন্ধু বৃত্তের আকার ধরে রাখা যায় না এবং নতুনভাবেও কারও সাথে নিবিড় বন্ধুত্ব তৈরী কঠিন হয়ে যায়। একজন মানুষের অসংখ্য বন্ধু থাকতে পারে; ভালো বন্ধু থাকে হাতে গোনা ক’এক জন---তবে সেরা বন্ধু থাকে কিন্তু মাত্র একজনই! আপনার সেরা বন্ধুটি কে, কখনো ভেবে দেখেছেন কি? আমি কিন্তু পেয়ে গেছি……………… । । । । । । । । । আমার সেরা বন্ধু, আমার প্রিয় বন্ধু…… সে যে আমারই অর্ধাঙ্গীনী মাসুদা (বিউটি)......আমার জীবন-মরণ সাথী! আজ যে তার জন্মদিন! শুভ জন্মদিন প্রিয় বন্ধু...... আমি তোমাকেই ভালোবাসি! শুধু তোমার জন্যেই আজ আমি---- এই আমি হতে পেরেছি! আমি ধন্য- আমি কৃতজ্ঞ মহান আল্লাহ তায়ালার নিকট। “আমি তোমার সুখেই সুখী তোমার চোখেই নদীকে সাগর দেখি ……… স্বপ্ন ধরে রাখি।।“
ভালো গান তৈরীর দায়িত্ব………………! (শেষ অংশ) নতুন শিল্পীদের অনেকের সাথেই আমার অল্প-স্বল্প গানের কাজ করার অভিজ্ঞতা হয়েছে; তাদের প্রায় সকলের কাছ থেকেই কিছু ভালো গান করার অতৃপ্ত বাসনার কথা শুনেছি। একটা ভালো বা কালজয়ী গান তৈরী করার পূর্বশর্ত হলো—গীতিকবি, সুরশ্রষ্ঠা, সঙ্গীত পরিচালক, শিল্পীসহ অন্যান্য সকল কলাকুশলীদের মেধা, গবেষণা, অনুশিলন ও প্রচেষ্টার সমন্বিত প্রয়োগ। সাধারণত সকলেই কাজ করে থাকেন জীবিকা নির্বাহের জন্যে। শুধুমাত্র একজন শিল্পী ছাড়া অন্য আর কোন কলাকুশলীর পক্ষে একটা গান তৈরীর সময়ের সম্মানী ছাড়া পরবর্তীতে ঐ গান থেকে অর্থ উপার্জন করার কোন সম্ভাবনা থাকে না। একটি গান সুন্দর, শ্রোতাপ্রিয় ও সফল হলে সেই গানের শিল্পীর পক্ষেই শুধু বিভিন্ন অনুষ্ঠানে গানটি পরিবেশন করে অর্থ উপার্জনের সম্ভাবনা থাকে। গান তৈরীর বিষয়টি যদি ব্যাবসায়িক দৃষ্টিভঙ্গীতে ব্যাক্ত করা হয়- তবে এক্ষেত্রেও বিনিয়োগ, সম্মানী ও মুনাফা/অর্থ উপার্জনের প্রশ্ন এসে যায় বৈ কি! যে কোন গান তৈরীর ক্ষেত্রে সংশ্লিষ্ট সকলেই তার জীবিকা নির্বাহের জন্যে সম্মানী আশা করে থাকেন। যে কোন সফল ও শ্রোতাপ্রিয় গানের ক্ষেত্রে পরবর্তী পর্যায়ের মুনাফা বা লাভ অর্জন শুধুমাত্র সংশ্লিষ্ট শিল্পীর পক্ষেই সম্ভব। তাহলে সেই গানটি তৈরীর জন্যে অর্থলগ্নি বা বিনিয়োগ করার দায়িত্ব কার উপর বর্তায়? আমি নিজে কোন প্রকার সম্মানী বা অর্থ প্রাপ্তির আশায় গান রচনা করিনা। আমি সব সময়ই কিছু ভালো বা সফল গানের সাথে সম্পৃক্ত হতে চেয়েছি। অনেক শিল্পীকেই নিজস্ব অর্থ বিনিয়োগ করে (শিল্পী সম্মানী প্রদান সহ) মানসম্মত গান তৈরী করেছি; সেগুলির ভালো-মন্দ যাঁচাইয়ের সুযোগই হয়নি……কারণ, কোন শিল্পীই (ব্যতিক্রমী ২/৩ জন জ্যেষ্ঠ গুনী শিল্পী ব্যতিত) সেই গানগুলি কোন অনুষ্ঠানেই পরিবেশন করেননি। জিজ্ঞসা করলে বলেছেন……”মিউজিক্যাল হ্যান্ডস’রা বাজাতে পারেনা”…… আমার প্রশ্ন—“আপনারা না গাইলে তারা বাজাতে শিখবে কেমন করে?” একটি গান বারবার গাওয়ার ফলেই তো শ্রোতাদের হৃদয়ে পৌঁছায়……সফল হয়! তবুও আমি কিছু সফল, শ্রোতাপ্রিয় ও কালোত্তীর্ণ গান তৈরীর সাথে নিজেকে সম্পৃক্ত করতে চাই। যে কোন ভালো কাজের জন্যে ত্যাগ স্বীকার করাটা যে খুব বেশী প্রয়োজন! আমি রাজি আছি.........অন্ততঃ কিছু ভালো কাজ হবে এই আশায়............
ভালো গান তৈরীর দায়িত্ব! প্রত্যেক সঙ্গীত শিল্পীই চায় তার নিজস্ব কিছু কালজয়ী গানের মাধ্যমে শ্রোতার হৃদয়ে চিরস্থায়ী স্থান করে নিতে। আমাদের দেশের খ্যাতিমান সকল জ্যেষ্ঠ শিল্পীই অনেক ত্যাগ ও সংগ্রামের বিনিময়ে তাঁদের নিজস্ব কালোত্তির্ণ গানের মাধ্যমে আজকের এই তারকা খ্যাতি অর্জন করতে সক্ষম হয়েছেন। আমি তাঁদের সকলের প্রতি আমার গভীর ও বিনম্র শ্রদ্ধা জানাই। বর্তমান সময়ে ‘রিয়েলিটি শো’ এর মাধ্যমে গনমাধ্যমে পরিচিত ও হঠাৎ তারকা খ্যাতি প্রাপ্ত সঙ্গীত শিল্পীদের অনেকেই তাদের মেধা, চেষ্টা ও বিভিন্ন টিভি চ্যানেলের পৃষ্ঠপোষকতায় সুনামের সাথে কাজ করে যাচ্ছে। প্রথম দিকে এই নবীন শিল্পীদের মৌলিক গানের সিডি প্রকাশনার ক্ষেত্রে পৃষ্ঠপোষকতার অভাব হতোনা। কিন্তু পরবর্তী পর্যায়ে এই সকল নবীন শিল্পীদের কেউ কেউ ব্যক্তিগত উদ্যোগে সিডি প্রকাশ করলেও অধিকাংশরা জ্যেষ্ঠ শিল্পীদের বিদ্যমান গান গেয়েই নিজেদের শিল্পী স্বত্ত্বা বজায় রেখেছে ও জীবিকা নির্বাহ করে চলেছে।.........চলবে
দুই যুগ নিমিষেই হেঁটে চলেছি…… খোলা দরজা দিয়ে এক টুকরো মায়াময় আলো এসে ঢুকলো। আকাশটা মেঘলা হলেও তখনো স্পষ্ট। শরতের কোন এক স্নিগ্ধ বিকেল। বিনম্র কুশল বিনিময় ও বন্ধু বেষ্টিত পরিবেশে কিছু আড্ডা; কিঞ্চিত পরিচয়ের সূত্রপাত হলো! দু’একবার ফোনে আলাপন। সহসাই অন্য একদিন, তখনো সূর্যের সোনালী আভা কাটেনি- এমনি সন্ধ্যায় আবার খোলা দরজা দিয়ে সাবলিল আলোর প্রবেশ। আকাশের উজ্জ্বলতা আর একটু স্পষ্ট হলো। বন্ধু বেষ্টিত অবাক প্রহর যেনো শেষ হতে চাইছিলোনা…… কবিতা, আলাপন, আড্ডা আর শুভদৃষ্টিতে! তারপর, বেশ কিছুদিন কেটে গেছে;---নিরন্তর আলো আপন কক্ষের চারিদিক ছুটেছে একান্ত ভাবনায়। আকাশে মেঘ, বৃষ্টি, রোদ—কখনো চাদনী ভর করেছে। অথৈ অপেক্ষার অজানা অস্থিরতায় দুলছিল দুটি প্রাণ! হঠাৎ মধ্য রাতের দূরালাপন; চমকিত দূরন্ত আলোয় উদ্ভাসিত হলো আকাশ! সোনালী আলোর বৃষ্টিতে ভাসিয়ে দিলো আকাশের যত মেঘ, সকল আঁধার- ঘন তমসা। ১৩ই অক্টোবর ১৯৯২, কথিত অশুভ সংখ্যা মিথ্যে প্রমাণ করে শুরু হলো দুটি প্রাণের শুভ যাত্রা। দুই যুগ নিমিষেই হেঁটে চলেছি……আরো দশ যুগ একসাথে হাঁটবো দুজন, এই প্রত্যাশায়! প্রিয়জন, বন্ধু, স্বজন…… সকলের দোয়া, আশির্বাদ ও মঙ্গল কামনা সবসময়ই আমাদের সাথে ছিলো, আছে এবং থাকবে। খোলা আকাশ আলোর ঢেউয়ে ভাসে শুধু তুমি আর আমি- দুজনে বিজনে মিষ্টি সুবাস এই বাতাসে! প্রীতি আকাশ দোলা আলো শুক্ল পক্ষ দূরে ঠেলে বাসবো তোমায় ভালো তনুমনে বাতায়নে তৃপ্ত হবো উচ্ছ্বাসে। অথৈ আলো ভরা আকাশ সত্য স্বপ্ন কাছে টেনে ভালোবাসার প্রকাশ অনুভবে অধিকারে পূর্ণ হৃদয় বিশ্বাসে। গীতিকবিঃ মেজর আনিস-উল-ইসলাম (অবঃ) সুর ও সঙ্গীতঃ বিনোদ রায় শিল্পীঃ আফসানা রুনা এবং মুহিন। ভিডিও ক্রেডিটঃ আজওয়াদ দাইয়ান
.........অভিনন্দন বাংলাদেশ ক্রিকেট দলকে! অভিনন্দন টাইগার দলনেতা মাশরাফিকে! অভিনন্দন সকল সমর্থকদের এবং অভিনন্দন আপনাদের সকলকে টাইগারদের উপর আস্থা রাখার জন্যে............
......হারলেও বাংলাদেশ, জিতলেও বাংলাদেশ! খেলোয়াড়গন মাঠে আপ্রাণ চেষ্টা করে প্রতিটি খেলায় জেতার জন্যে। আমি ওদের উপরই আস্থা রাখতে চাই!......... দুচোখ মেলে যা দেখি তার সবই বাংলাদেশ, দুহাত দিয়ে যা ছুঁতে পাই তার সবই বাংলাদেশ............
........প্রিয় বন্ধু আসলামের আমন্ত্রণে শিল্পকলা একাডেমির এক্সপেরিমেন্টাল হলে ভি আই পি সারিতে বসে "চন্দ্রাবতী কথা" নাটকটি দেখার সৌভাগ্য হোয়েছে। বন্ধু আসলামের রচনায় আরও একটি অসাধারণ উপস্থাপনার নাটক! ......একথাটা আমি অনেকবার বলেছি যে, আসলাম এর মত গুনী একজন নাট্যকার ঢাকার নাট্যাংগনে নিয়মিত ভাবে না থাকাটা অন্যায়! তার কাছে হয়তো অন্য কোন যুক্তি আছে, বা সোজা সাপ্টা উত্তর হতে পারে যে-- কুষ্টিয়ার মায়া ছেড়ে ঢাকায় কেন আসবো? যথার্থ কথা; তবে আমরা তার উপস্থিতি মিস করেছি......এবং করছি। বন্ধু, তোমাকে নিয়ে আমরা গর্ব করি। আগামী দিনে সকল সুন্দর কামনায়......
বাবার প্রতি শ্রদ্ধাঞ্জলী……………… নীচের কথামালা দিয়ে একটা গান হতে পারে। আমার লেখা এই কথাগুলো আমি উৎসর্গ করছি শ্রদ্ধেয় মুক্তিযোদ্ধা, গীতিকবি, সুরস্রষ্ঠা ও সঙ্গীত পরিচালক জনাব আহমেদ ইমতিয়াজ বুলবুল’কে। আমার দেখা সকল বাবাদের মধ্যে তিনি একজন অন্যতম আদর্শ বাবা; যিনি তার একমাত্র সন্তানের প্রতি মা-বাবা উভয়ের দায়িত্ব সমভাবে পালন করছেন। স্যার, আপনার কাছে আমার অনুরোধ- এই কথাগুলোতে সুরারোপ করে যন্ত্র সঙ্গীতের আবরণ দিয়ে আপনিই গানটি গাইবেন। আপনার লেখা ও সুরে গান গেয়ে দেশের হাজার হাজার শিল্পী খ্যাতি অর্জন করেছে। আজ আপনার কন্ঠে আমরা এই গানটি শুনতে চাই! আমি আশা করছি, আপনি গানটি গেয়ে আপনার ফেসবুক ওয়ালে আপলোড করে আমাদেরকে চমতকৃত করবেন। আপনার সুস্বাস্থ্য ও সর্বাঙ্গীন মঙ্গল কামনা করছিঃ বাবা তুমি বলেছিলে- বারবার বলেছিলে তুমি বলেছিলে বাবা- বারবার বলেছিলে তোমার স্বপ্নের চেয়ে আমায় বড় হতে বলেছিলে আমার মাথায় হাত রেখে মুগ্ধতায় আরও বলেছিলে তুমি সবচেয়ে বেশী খুশী হবে আমার কাছে তোমার পরাজয় হলে! ছোট্ট বেলায় বলেছিলে লক্ষী সোনামনি আমার- চাইনা তো কিছু আর শুধু বড় হও তুমি হেসে খেলে কিশোর বেলায় বলেছিলে এইতো সময় নিজকে গড়ার- লেখা পড়া ও খেলা ধুলার করতে হবে গান বাজনাও সমান তালে কঠোর শ্রমে তুমি দিন করেছো পার স্নেহ মায়া সব দিয়েছো- তবু মুখ করোনি ভার পথ চলতে শিখিয়ে দিয়েও আস্তে করে বলেছিলে যাও এগিয়ে...... ভয় পেলে কি চলে? আজ পূর্ণ আমি সব পেয়েছি তোমার স্বপ্নের মতো বড় হয়েছি হার মানিনি কোন বাধাতেই চলছি আজও তোমার ছায়াতেই সফলতার সকল সিঁড়ি বেয়ে থামবো আমি তোমার চরণ ছুঁয়ে তোমার কাছেই শিখেছি করতে জয় শুধু তোমার কাছেই মানবো পরাজয় তোমার জয়েই হবে আমার বিশ্বজয় বাবা- তুমি হারবে না কোন কালে......।। গীতিকবিঃ মেজর আনিস-উল-ইসলাম (অবঃ) সুর, সঙ্গীত ও শিল্পীঃ আহমেদ ইমতিয়াজ বুলবুল।
......গত ১৯ এপ্রিল থেকে আমি ডেঙ্গু জ্বরে আক্রান্ত ছিলাম! বাসা হাসপাতাল আবার বাসায় চিকিৎসাধীন থেকে এখন অনেকটাই ভালো বোধ করছি! আশা করছি আগামীকাল থেকে কর্মক্ষেত্রে যাবো ইন শা আল্লাহ। মহান আল্লাহ তা'আলার প্রতি অপরিসীম কৃতজ্ঞতা প্রকাশ করছি আমাকে সুস্থ্যতা দান করার জন্যে! আমার স্বজন, বন্ধু ও সহকর্মীদের প্রতি ধন্যবাদ জ্ঞাপন করছি তাদের সহমর্মিতা ও নিরন্তর দোয়া এবং আশীর্বাদের জন্যে। মহান আল্লাহ আমাদের সকলকে সর্বাঙ্গীন সুস্থ রাখুন।।
অক্সফোর্ড ভ্রমন গত বছর ২৪ মার্চ সন্ধ্যার পর বাসে করে লন্ডন থেকে অক্সফোর্ডের উদ্দেশ্যে যাত্রা করেছিলাম। উচ্চতর পড়াশুনা বা পিএইচডি অর্জনের উদ্দেশ্যে নয়; আমার প্রিয় বন্ধু মাসুম রেজার আবাসস্থলে যাওয়ার জন্যে। কিছুক্ষণ পরপরই মাসুম যাত্রাপথের খবর নিচ্ছিল আর আমাকে আশ্বস্ত করছিল যে সে সময়মত বাসষ্ট্যান্ডে এসে আমাকে রিসিভ করে নিয়ে যাবে। ………… অপেক্ষার পালা শেষ হলো, বাসষ্ট্যান্ড থেকে মাসুমের স্বচালিত গাড়িতে করে তার সুন্দর ডুপ্লেক্স বাড়ীতে পৌঁছালাম। কিছুক্ষণ আড্ডা দেয়ার পর খাবার পালা। ইরানী বিরিয়ানি এবং আরও অন্যান্য ডিশ দেখে ও খেয়ে আমি তৃপ্ত হোলাম; সবচেয়ে বেশী চমৎকৃত হোলাম যে, এই সবগুলি ডিশই ‘হাউজ হাজবেন্ড’ খ্যাত মাসুম রেজার রান্নার মান উপলব্ধি করতে পেরে! এরপর গভীর রাত অবধি আড্ডা, শেলী তখন ঢাকায় থাকাতে তাকে খুব মিস করেছি সেই আড্ডাতে! রূপ আর চুপের সাথেও বেশ খুনসুটি করা হলো। পরদিন অক্সফোর্ড বিশ্ববিদ্যালয়ের বিভিন্ন ফ্যাকাল্টিসহ শহরের বিভিন্ন জায়গায় ঘুরে বেড়ালাম, ছবি উঠালাম, শপিং করলাম। তবে শুধু অক্সফোর্ডের ডিগ্রী’টাই নেয়া হয়নি! সময়মত সকালের নাস্তা ও দুপুরের খাওয়ার কমতি ছিলনা। তবে রাতের খাওয়ার আয়োজন ছিল একেবারেই স্পেশাল!..... অনেক মুখোরোচক আইটেমের সাথে সবচেয়ে স্পেশাল ছিল হলদে রঙ এর দই বা দধি! প্রিয় বন্ধু মাসুম কৌশলে আমাকে রান্নাঘর থেকে বাইরে পাঠিয়ে তার গোপন রেসিপি দিয়ে হলুদিয়া দধি তৈরী করেছিল। আমি অত্যন্ত ভাগ্যবান তার তৈরী দধি খেতে পেরে; যাঁরা এখনো এই দধি খাওয়ার সুযোগ পান নাই তাঁরা নিতান্তই দুর্ভাগা!...... তবে এই সুযোগ এখনো আছে, অক্সফোর্ড বেড়াতে গেলেই পাবেন! আমার প্রতি বন্ধু মাসুম রেজা’র আতিথিয়তা বা আন্তরিকতার কথা নতুন করে বলার কিছুই নাই। মাসুম রেজা এই পৃথিবীতে একজনই আছে…… এর পর আর কোন মাসুম রেজার জন্ম হবে---- এটা ভাবাটাই অবান্তর!
বার্মিংহাম ভ্রমন! গতবছর ২১ মার্চ ছিল শনিবার। আমার ভাতিজা রায়হান বাবু আমাকে উইকএন্ডে বার্মিহাম-এ তার ওখানে নিয়ে যাবে। আমি তাকে আশ্বস্ত করে বললাম আমি ট্রেনের টিকেট করে চলে যেতে পারবো। ওর বিশ্বাস হলোনা। আমাকে বললো, "আপনি রাত ৮ঃ৩০ মিনিটে লন্ডন ইউষ্টন ষ্টেশনে অপেক্ষা করবেন- আমি বার্মিংহাম থেকে এসে ফিরতি ট্রেনে করে আপনাকে সঙ্গে করে নিয়ে যাবো"......! ওর ধারণা ছিল আমি হয়তো একা চিনে যেতে পারবো না; এটা আমার প্রতি ওর আস্থার অভাব নয়---- বরং আমার প্রতি ওর গভীর আন্তরিকতা, শ্রদ্ধা ও পরম ভালোবাসার বহিঃপ্রকাশ! রাত প্রায় ১১টায় বাবুর বাসায় পৌছালাম, ওর অন্য রুমমেটরাও আমার আগমনের অপেক্ষায় ছিল। একসাথে খেলাম, তারপর অনেক রাত পর্যন্ত গল্প করলাম সবাই মিলে। পরদিন বিকেল পর্যন্ত বাবু আমাকে সারা শহর সাথে করে ঘুরিয়ে দেখালো। আমাকে ঘিরে ওর দেহ- মন জুড়ে উচ্ছ্বাস যেন উপচে পড়ছিল! যেন অনেক দিনের জমানো শ্রদ্ধা ভালোবাসা একদিনের সীমিত সময়ের মধ্যেই উজাড় করে দেয়া। এটাই হচ্ছে বিদেশের মাটিতে একটি হৃদয়ের মাঝে খুঁজে পাওয়া আমার এক ছোট্ট স্বদেশ। বাবু, তোমার জন্যে অনেক অনেক শুভেচ্ছা ও দোয়া রইল। হিমুকেও শুভেচ্ছা (হিমু তখন যদিও ওখানে ছিল না)। তোমাদেরকে খুব মিস করছি...... ভালো থেকো!
……একজন বন্ধু আবিষ্কার! নাট্যজন মাসুম রেজা একটি অতি সুপরিচিত নাম! সজ্জন, অমায়িক ব্যবহার, মেধাবি, অসাধারণ স্মরণ শক্তির অধিকারী………আরও অনেক গুনের অধিকারী ( সবগুলি গুনাবলি উল্লেখ করতে গেলে ভুলে কিছু বাদ পড়ে যেতে পারে- এই ভয়ে এভাবেই সংক্ষিপ্ত করা)! তিনি আমার খুব কাছের বন্ধু………! বন্ধু আবার কাছের বা দূরের হয় নাকি? …… না হলেও মাঝে মধ্যে বোলতে হয়! মাসুম রেজার সাথে আমার বন্ধুত্বের উপাখ্যান অনেক দীর্ঘ। মাসুম এ-অবধিকাল যে সকল বাসা/ বাড়ী বা হোস্টেল এ থেকেছেন আমি সব জায়গায় গিয়েছি; কুষ্টিয়ার বাড়ী, রাজশাহী বিশ্ববিদ্যালয়ের নিহারিকা ছাত্রাবাস, মাদার-বক্স হল, ঢাকার বিভিন্ন বাসা ও তার নিজস্ব ফ্ল্যাট, ভারতের চেন্নাই, বৃটেন এর অক্সফোর্ড… সব জায়গায়! ওর সহধর্মিনী শেলীও আমার বন্ধু হওয়ায় আমাদের বন্ধুত্বে আরও ভিন্ন মাত্রা যোগ হয়েছে! গতবছর আজকের এই দিনে অর্থাৎ ১৮ মার্চ মাসুম অক্সফোর্ড থেকে লন্ডনে এসে আমাকে সারাদিন সময় দিল। ও বললো দুপুরে লন্ডনে বসবাসরত অনান্য বন্ধুদের সাথে একত্রে লাঞ্চের আয়োজন করা হয়েছে- যার উদ্দোক্তার নাম জনাব মোনাওয়ার মইনু্ল। ব্রীকলেন এর কাছেই একটি তার্কিশ রেস্টুরেন্ট-এ জনাব মইনুল এবং অন্যান্য সকল বন্ধুদের সাথে পরিচয় হলো। খুব ভালো লাঞ্চ এবং আন্তরিকতায় মুগ্ধ করলেন জনাব মইনুল…! এরপর সারাদিন মইনুল ভাই, মাসুম এবং অন্যান্যরা মিলে অনেক জম্পেশ আড্ডা হলো! পরদিন একটি কজের ব্যাপারে মইনুল ভাইএর সাহায্য চাইলে তিনি সানন্দে সারাদিন আমাকে সময় দিবেন বলে আশ্বস্ত করলেন। পরদিন সারাদিনের ব্যস্ততার শেষে একটি ওভারকোট কেনার জন্যে তিনি আমাকে একটি শপিং মলে নিয়ে গেলেন। মার্কস এন্ড স্পেন্সার এর আউটলেট থেকে পছন্দমত ওভারকোট কেনার সময় তিনি কিছুতেই আমাকে মূল্য পরিশোধ করতে দিলেন না… রাতের ডিনারও তিনি হোস্ট করলেন। এর পর দুইদিন আমি বার্মিংহাম ও ম্যাঞ্চেসটার ভ্রমন করি। দেশে ফিরে আসার পূর্ব মুহুর্ত পর্যন্ত প্রায় ১০-১১ দিন মইনুল ভাই লন্ডনে আমার ছায়া সঙ্গী ছিলেন। তিনি আমার জন্যে কি কি করেছেন তা উল্লেখ করাটা খুবই কঠিন কাজ হবে আমার পক্ষে! তার চেয়ে উনি আমার জন্যে যা করতে পারেন নাই তার দু-একটা উদাহরণ দেয়া যায়, যেমন- তিনি আমাকে উড়োজাহাজ কিনে দেন নাই, একটা মার্সিডিজ বেঞ্জ গাড়ী কিনে দেন নাই বা লন্ডনে একটি ফ্ল্যাট কিনে দেন নাই......! দেশের বাহিরে একজন মানুষের হৃদয়ের মধ্যে ছোট্ট এক টুকরো স্বদেশ খুঁজে পেলাম যেন! আবিষ্কার করলাম অসাধারন একজন মানুষ, অভুতপূর্ব একজন বন্ধুকে! আবিষ্কার বলছি এই জন্যে যে, তিনি তো আগে থেকেই এরকমের মানুষ ছিলেন- বন্ধু ছিলেন অন্যদের কাছে। তাঁকে আমি খুঁজে পেলাম নতুন করে, নতুন ভাবে... আমার হৃদয়ের খুব কাছের মানুষ তিনি এখন! মইনুল ভাই, আপনার সাথে কাটানো ঐ দিনগুলোর কথা খুব মনে পড়ে...... আপনাকে সব সময় খুব মিস করি! আপনি ভালো থাকবেন...... মহান আল্লাহ তায়ালা আপনার সর্বাঙ্গীন মঙ্গল করুন।
এক ব্যাগ ভালোবাসা (পর্ব-২) পরদিন অর্থাৎ ১৭ মার্চ ২০১৫ সকালে আমি দেভোনিয়াকে ফোন দিয়ে তার জন্যে আনা ব্যাগটি কিভাবে পৌছানো সম্ভব তা জানতে চাইলাম। সে খুব আনন্দিত হয়ে আমাকে তার বাসায় রাতে খাওয়ার জন্যে আমন্ত্রণ জানালো। বিকেল ও সন্ধ্যায় পূর্ব নির্ধারিত কাজ থাকায় এবং সম্ভব হলে রাতের মধ্যেই হোটেল চেঞ্জ করবো ভেবে আমি দেভোনিয়াকে সকাল সকালই তার বাসায় যাওয়ার কথা বললাম। হোটেল চেঞ্জ করে কোথায় উঠবো সে কথা জানতে চাইলে আমি বললাম, আমি ভালো হোটেল খুঁজছি। সে বললো, আংকেল আমার বাসার কাছেই বেশ কিছু ভালো হোটেল আছে- আপনি চাইলে আমরা আপনাকে সাহায্য করতে পারি! আমি রাজি হয়ে তখনি তার দেয়া ঠিকানা অনুযায়ি বাসে করে তাদের বাসার উদ্দেশ্যে রওয়ানা দিলাম। দেভোনিয়ার জামাই ‘জয়’ এসে আমাকে বাস ষ্ট্যান্ড থেকে বাসায় নিয়ে গেল। বাসায় গিয়ে দেখি এক ছোট্ট পরীও (ফাতিমা) সেখানে আমার জন্যে অপেক্ষা করছিলো। আমি মুগ্ধ হোলাম ওদের সকলের সম্মিলিত আন্তরিকতায়! কিছুক্ষণের মধ্যে আমি বিদায় নিতে চাইলে দেভোনিয়া বললো- আংকেল হোটেল দেখতে যাবেন না? আমি সম্মতি দিলে সে বললো- তাহলে আমরা আগে লাঞ্চ করে নেই তারপর যাই। বেলা মাত্র ১২ টা মতো হলেও আমরা লাঞ্চ করলাম একসাথে। এরপর আমি ওকে হোটেল খুঁজতে যাওয়ার জন্যে তাগাদা দিলাম। ও সাথে সাথেই বললো আসেন আমার সাথে এবং পাশের রুমে নিয়ে গিয়ে বললো ‘এটাই আপনার জন্যে থাকার রুম’! আমি খুবই আশ্চর্য হোলাম এবং তাদের অসুবিধার কথা ভেবে বিনয়ের সাথে না থাকতে চাওয়ার কথা জানাই। সে খুব ব্যথিত হয়ে বললো—“আমি আপনার মেয়ে হলে কি আপনি কি হোটেলে গিয়ে উঠতেন?” এরপর… আমার বলার কিছুই ছিলনা! ঐদিনই বাসায় উঠবো প্রতিশ্রুতি দিলেও কাজ শেষ করতে অনেক রাত হয়ে যাওয়ায় পরদিন সকালে আমার ছোট্ট মিষ্টি বন্ধু ফাতিমাদের বাসায় গিয়ে উঠলাম। এখানে উল্লেখ্য, আমি যে তাদের জন্যে আনা উপহার সামগ্রীর ব্যাগটাকে ‘এক ব্যাগ ভালোবাসা’ নাম দিয়ে তার বাবাকে জানিয়েছিলাম, দেভোনিয়া সেই বিষয়টি তখনো জানেনি! …… এক ব্যাগ ভালোবাসা’র বিষয়টি আমি তাকে প্রায় দুসপ্তাহ পর দেশে ফিরে আসার আগ দিয়ে জানিয়েছিলাম। ওদের ছোট্ট মেয়েটির সাথে খুব অল্পক্ষণের মধ্যেই দারুণ বন্ধুত্ব হয়ে গেলো আমার। সে সার্বক্ষণিক আমি কখন বাইরে থেকে ফিরবো সেই অপেক্ষায় ব্যকূল থাকতো! আর, জয় ও দেভোনিয়া আমার সকল ধরণের Comfort নিশ্চিত করতে সদা ব্যস্ত থাকতো। তাদের সম্মিলিত আন্তরিকতা, আতিথিয়তা ও আমার প্রতি শ্রদ্ধা- ভালোবাসার কথা আমি বর্ণনা দিয়ে লিখে শেষ করতে পারবোনা। আর লিখতে গেলে অনেক কিছুই বাদ পড়ে যাবে যা করা অন্যায় হবে! দেশের বাইরে আমি ছোট্ট এক টুকরো বাংলাদেশেই ছিলাম বলে আমার সব সময় মনে হয়েছে! দুসপ্তাহ পর দেশে ফেরার যাত্রাটা আমার জন্যে অনেক বেদনাদায়ক ছিল…… দেভোনিয়া, জয় এবং আমার ছোট্ট মিষ্টি বন্ধু ফাতিমা আমি তোমাদেরকে অনেক ভালোবাসি; খুব মিস করি সবসময়! তোমাদের জন্যে অনেক দোয়া ও আশির্বাদ কামনা করছি… ভালো থেকো! আল্লাহ তোমাদের সর্বাঙ্গীন মঙ্গল দান করুন।
এক ব্যাগ ভালোবাসা! (পর্ব-১) ১৬ মার্চ ২০১৫ তে আমি লন্ডন গিয়েছিলাম। যাওয়ার ৩-৪ দিন আগে ইঞ্জিনিয়ার আব্দুল মজিদ সিকদার, যিনি আমাদের অফিসের বিভিন্ন প্রজেক্টে ইঞ্জিনিয়ারিং (ষ্ট্রাকচারাল) কনসালটেন্ট হিসেবে আমাদেরকে সহায়তা দেন- তাঁর বাসায় একটি জরুরী বিষয়ে আলোচনার জন্যে গিয়েছিলাম। কথায় কথায় তাঁকে জানালাম যে কিছুদিনের জন্যে আমি লন্ডনে যাচ্ছি এবং ফিরে এসে এই কাজটির ফলো আপ করবো। উনি জানালেন তাঁর মেয়ে ও জামাই লন্ডনে বসবাস করে এবং সময় পেলে আমাকে তাদের সাথে দেখা করতে বললেন। আমিও আগ্রহসহ তাঁর মেয়ে নাহিন দেভোনিয়া’র ফোন নাম্বার নিলাম। ঐ সময়ই তিনি দেভোনিয়াকে ফোন করে আমার ব্যাপারে জানালেন। বাবা ও মেয়ের কথপোকথনের পর আমি বললাম- স্যার, মেয়ে ও আপনার একমাত্র নাতনির জন্যে কিছু পাঠাতে চাইলে আমাকে দিতে পারেন। তিনি তাঁর স্ত্রী’র সাথে আলোচনা করে আমাকে পরে জানাতে চাইলেন। এর পর দুইদিন পার হওয়ার পরও তিনি আমাকে ফোন না করায় আমি নিজ থেকেই ফোন করে জানতে চাইলাম। তিনি বিনয়ের সাথে বললেন, “না থাক আপনাকে আর কষ্ট দিতে চাই না!” আমি কারণ জানতে চাইলে তিনি জানালেন- “আর বলবেন না, আপনার ভাবী ৪-৫ কেজি ওজনের একটা ব্যাগ রেডি করেছে- মেয়ে, জামাই ও নাতনির জন্যে। অল্প অল্প করে কিছু দিতেই এই অবস্থা! আমি আপনার ভাবীকে রাগ করে বলে দিয়েছি যে, এত বড় ব্যাগ নিয়ে যাওয়ার জন্যে আমি মেজর সাহেবকে বোলতে পারবো না!” আমিও বিনয়ের সাথে বললাম, আপনারা মনে হয় চাচ্ছেন না যে আমি আপনার নায়িকা (নাতনি) কে দেখতে যাই! আমিতো ঐ ব্যাগের মধ্যে কোন পার্থিব জিনিষ আছে বলে ভাবছি না; এটাতো বাবা- মায়ের কাছ থেকে তাঁদের প্রাণের টুকরো সন্তানের জন্যে ‘এক ব্যাগ ভালোবাসা’! আর আপনারা আমাকে বাংলাদেশ থেকে স্নেহ- ভালোবাসায় পূর্ণ একটি ব্যাগ বহন করার এই সুযোগ থেকে বঞ্চিত করবেন?” স্যার আশ্চর্যভরে বললেন-“ আমি এরকম কথা জীবনে আগে কোনদিন শুনিনি; আমাদের ভালোবাসা ভরা ব্যাগটি কালকেই আপনার কাছে পাঠানোর ব্যবস্থা করবো।” আমার নিজের বড় স্যুটকেস এর ভিতরে সযত্নে রেখে সেই ‘এক ব্যাগ ভালোবাসা’ সহ আমি হিথ্রো বিমানবন্দরে অবতরণ করলাম। বার্মিংহাম থেকে আমার এক ভাতিজা এসে আমাকে রিসিভ করে পূর্ব- লন্ডন এলাকায় নির্ধারিত হোটেলে আমাকে নিয়ে পৌছে দিল। হোটেলের অবস্থান, মান ও ব্যবস্থাপনা দেখে মন খারাপ হয়ে গেল! সারাদিন ধরে বিভিন্ন এলাকায় পছন্দমত হোটেল খুঁজেই ক্লান্ত হওয়াতে ঐদিন আর এক ব্যাগ ভালোবাসা দেভোনিয়াকে পৌছে দেয়া সম্ভব হলোনা!......(চলবে)
নতুন বছরের শপথ এবং শুভেচ্ছা! ......... একবার একটা ইউটার্ণ নিতে চাই! জীবনের চলার পথে কিছুক্ষণের জন্যে হলেও পিছনে ফিরে যেতে চাই............ ভুল, ত্রুটি, বিচ্যুতি, অন্যায়, অপরাধ...... সবকিছু শুধরে নিতে চাই, নতুন করে পথে হাঁটা শিখতে চাই! ...... আমার এই সাধ হয়তো কোনদিনই পূরণ হবার নয়। তাই আগামী দিনগুলোতে যেন আর কোন অন্যায় বা পাপের কাজ না করি, সেটাই হোক আমার আজকের দিনের শপথ! সবাইকে নতুন বছরের শুভেচ্ছা! ২০১৬ সাল আমাদের সকলের জন্যে মঙ্গলময় হোক! 
প্রেমের নদী খরায় কান্দে অথৈ মায়াজালে দুঃখ টানে মনরে বোঝাই আলোর সাধে আগুন জ্বালাই কি আশাতে পিরিত করি তাহার সনে বসত ধরি ……… কোন সে মহাকালে। চাদনী ডাঙ্গায় মেঘের কাজল হৃদয় উথাল পাথাল স্বপ্ন ছেঁড়া মরিচিকায় মিছেই দুষি কপাল বলার কথা সবই বাকি কেমনে তারে কাছে ডাকি আধেক পথের ঢালে। নিরব সুখের দোলায় নব জ্যোতি ক্ষণে অচল প্রহর কাটে বিনা আয়োজনে। উল্টো স্রোতের অবাক পথে যখন তারে পাবো শুন্যে ভাসা অভিমানে ভুলের মাশুল দেবো কি বিরহ অনুরাগে ভালোবাসার স্মৃতি জাগে ব্যথার অন্তরালে। গীতিকবিঃ মেজর আনিস-উল-ইসলাম (অবঃ) নতুন গান (অপ্রকাশিত)
লেখার সবটুকু পড়ার জন্যে অনুরোধ রইল....... আমি ছোটবেলা থেকেই কবিতা লিখতাম। প্রায় ১৫ বছর ধরে গান লেখা শিখছি, লেখার চেষ্টা করছি এবং ইদানিং মনে হয় কিছু লিখেছি! যা লিখতে পেরেছি, তার খুব নগন্যই প্রকাশ করা সম্ভব হয়েছে। বেশ কিছু এলবাম, বিষয় ভিত্তিক (থিম সং) ও নাটকের জন্যে গান লেখার অভিজ্ঞতা হয়েছে। কয়েকটি সিনেমার গানও লিখেছি। সবগুলির মধ্যে জাতিসংঘ শান্তিরক্ষী বাহিনীর জন্যে থিম সং এবং ২০১৩ সালে অনুষ্ঠিত বাংলাদেশ গেমস এর থিম সং আমার উল্লেখযোগ্য কাজ। গান লিখে অর্থ উপার্জন করবো, একথা কোনদিন ভাবিনি। একবার বাংলাদেশ সেনাবাহিনীর জন্যে কয়েকটি গান লেখার পর, আমার এক কোর্সমেট/ বন্ধু বললো—“তুই টাকা নিবিনা কেন? টাকা নিয়ে গরীব মানুষকে সাহায্য কর, যুদ্ধাহত মুক্তিযোদ্ধাদের কল্যাণার্থে ব্যয় কর”---- কথাটা আমার কাছে খুবই মূল্যবান ও গ্রহণযোগ্য মনে হয়েছিল; তখন থেকে আমি গানের কাজের বিনিময়ে প্রাপ্ত টাকা সংগ্রহ করি এবং দুস্থ মানবতার কল্যাণে সেই অর্থ ব্যয় করে থাকি। আমার কিছু বন্ধু আমাকে একাজে সহায়তা করে থাকে। নকল গানকে কখনোই ভালোভাবে দেখিনি। নকল সুরের সাথে গান লেখার অনুরোধ সব সময়ই প্রত্যাখ্যান করে এসেছি এতোদিন। খুব কষ্ট পাই কোন সুরকার যখন নকল সুরে গান কম্পোজের জন্যে সচেষ্ট হয়! গত ১৭ সেপ্টেম্বর, হঠাৎ একটি সিনেমার সবগুলো (৪ টি) গান লেখার জন্যে প্রস্তাব পাই। যথারীতি সিনেমার পরিচালকের সাথে সাক্ষাতের জন্যে যাই। তিনি কাহিনির পান্ডুলিপি দিলেন এবং আন্তরিকভাবে গানগুলি দৃশ্যায়নের পটভূমি বর্ণনা করলেন। তাঁর বর্ণনা, কাহিনি বিণ্যাসের দক্ষতা এবং সিনেমা তৈরীর ঐকান্তিক আগ্রহ আমাকে মুগ্ধ করে। তাঁর প্রতিটি কথা আমি মোবাইল ফোনে রেকর্ড করি, পাছে কোথাও ভুল না করি… আমার জন্যে অনেক বড় এক সুযোগ; যেনো একরকম অগ্নিপরীক্ষা! বাসায় ফেরার পথে SMS পেলাম, তাতে দুটো হিন্দি গানের লিঙ্ক দেয়া আছে। বাসায় ফিরে অনেক আগ্রহভরে স্ক্রিপ্ট পড়লাম, হিন্দি ছবির গান শুনলাম/ দেখলাম, ওনার রেকর্ডকৃত কথাগুলি মনযোগ দিয়ে বারবার শুনলাম। প্রায় দুই রাত জেগে, অনেক কাটাকুটি করে সিনেমার মূল বা টাইটেল গানটি লিখলাম। ঠিক সময়ের পূর্বেই সুরকারের হাতে পৌঁছে দিলাম। তার দুদিন পর পরিচালক মহোদয় নির্ধারিত সুরকার ও সঙ্গীত পরিচালকের সাথে সমন্বয়ের জন্যে আমাকে যেতে বললেন। আমি সানন্দে গেলাম। সঙ্গীত পরিচালক ও প্রধান সমন্বয়ক ব্যক্তিটি অত্যন্ত বিনয়ের সাথে আমাকে বললেন…… “গানটি মোটামুটি হয়েছে, কিছু জায়গায় কথার বিন্যাস ও থিম বদলাতে হবে”। আমি আমার অবস্থান থেকে কিছু বলার চেষ্টা করার আগেই পরিচালক সাহেব আগের দেয়া দুটো ছাড়াও তৃতীয় আরও একটি হিন্দি গানের ভিডিও আমাকে দেখালেন। পরপর তিনটি গান দেখতে আমি বাধ্য হোলাম! তিনি বললেন, “ আমি এরকম কিছু একটা চাচ্ছি”! সুরকার বলার চেষ্টা করলেন যে, স্ক্রিপ্ট অনুযায়ী গানের কথা ও বিন্যাস Almost okay আছে! একথা শুনে জনাব পরিচালক বলে উঠলেন……” এটা কোন গানই হয়নি, আমি হুবুহু ১ম হিন্দি গানটির মতো একটা গান চেয়েছি”! তিনি অত্যন্ত তাচ্ছিল্যের সাথে অনেক কথা বলে যাচ্ছিলেন……… আমি তাকে থামিয়ে বললাম,… আমি নকল গানের কোন কাজ করিনা! I really don’t feel like to work with a person like you! I hate this type of work……. I really hate it! কথাগুলি বলে আর অপেক্ষা না করেই আমি সেখান থেকে বেরিয়ে আসি। বুক ভরে নিশ্বাস নেই…… খুব ভালো লাগছিল তখন, নিজের আত্নসম্মান রক্ষা করতে পারার অনাবিল আনন্দে মনটা বারবার আন্দোলিত হচ্ছিল। সেই রেশ এখনো রয়ে গেছে আমার মনের ভেতর,……… তাই কথাগুলি আপনাদের সাথে শেয়ার করলাম। জনাব পরিচালকের নাম এখনই বলতে চাচ্ছিনা। এই সিনেমাটি রিলিজ হওয়ার পর আমার লেখা গানের কথামালা ব গীতিকবিতা প্রকাশ করবো। তখন সবাই মিলিয়ে দেখবেন আশা করি……………। ধৈর্যসহকারে পড়ার জন্যে সবাইকে আন্তরক ধন্যবাদ।
সিন্ডেরেলা রূপকথার গল্পে - পৃথিবীটা সাজানো এক সাহসী যুবক তোমার হৃদয় নিয়ে গেলো তবে বাস্তবতা ভিন্ন – আছে দুঃখ ব্যাথার চিহ্ন শুধু তুমিই পারো - বদলে দিতে, আগামী………… তোমার হাসির দ্যুতি - যাকনা আকাশ ফুড়ে……………। বিশ্বাস রাখো – পারবে তুমি, জয় হবেই হবে হাত ধরো এক সাথে – স্বপ্ন পূরণ হবেই হবে আমি জানি, আমরা সবাই অসীম সাহসী………………। হয়তো কোন দিন – কোন গল্প কবিতায় হঠাৎ উঠবে জ্বলে তুমি আপন মহিমায় রুখে দাও সব অন্যায় কাজ ভেঙ্গে দাও সব বাধার প্রাচীর……………… আস্থা বুকে – এগিয়ে চলো, জয় হবেই হবে পথ চলো ঠিক পথে – জীর্ণ পথের শেষ হবেই হবে আমি জানি, আমরা সবাই অসীম সাহসী………………। পাখী উড়ে যায় অজানায় ফিরে আসে আপন ঠিকানায়…………। ব্যস্ত থাকো – কাজের মাঝে, জয় হবেই হবে ভুল হলে ঠিক করো – সময় পার হবেই হবে আমি জানি, আমরা সবাই অসীম সাহসী………………। গীতিকবিঃ আনিস-উল-ইসলাম।
আগামীকাল ১১ সেপ্টেম্বর, শুক্রবার সন্ধ্যা ৭ঃ৩৫ ঘটিকায় চ্যানেল আই এর ক্ষুদে গানরাজ- ২০১৫ এর সমাপনী অনুষ্ঠান সরাসরি সম্প্রচার করা হবে। সেখানে অনুষ্ঠানের শুরুতেই বিখ্যাত সিন্ডেরেলা চরিত্রের নৃত্যপর্ব দৃশ্যায়নের জন্য আমি একটি গান লিখেছিঃ রূপকথার গল্পে - পৃথিবীটা সাজানো এক সাহসী যুবক তোমার হৃদয় নিয়ে গেলো তবে বাস্তবতা ভিন্ন – আছে দুঃখ ব্যাথার চিহ্ন শুধু তুমিই পারো - বদলে দিতে, আগামী………… তোমার হাসির দ্যুতি - যাকনা আকাশ ফুড়ে……………। বিশ্বাস রাখো – পারবে তুমি, জয় হবেই হবে হাত ধরো এক সাথে – স্বপ্ন পূরণ হবেই হবে আমি জানি, আমরা সবাই অসীম সাহসী………………। আমি আশা করছি, ছুটির দিনের সন্ধ্যায় সময় করে সকলেই অনুষ্ঠানটি এই দেখবেন। আপনদের যে কোন মতামত আমাকে আরো ভালো গান লেখার জন্য অনুপ্রাণিত করবে। ধন্যবাদ।