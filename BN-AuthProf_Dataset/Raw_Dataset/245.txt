এইখানে জ্বলে যায় রাজাবাবু তুমি এসে হাসি দিও পান ঠোঁটে
মাটিতে রুয়েছো বীজ মাটির ছেলে, মাটি হাতে বসে আছো প্রদীপ জ্বেলে, 
ভুল ভালোবাসায় আপনার মৃত্যু হতে পারে, যদি আপনি প্রমাণ করতে ব্যর্থ হন যে, আপনার ভালোবাসা শুদ্ধ।
পৃথিবীর দ্বিতীয় ব্যক্তি হিসেবে "অলেম্মিক লরেল" পেলেন একজন বাংলাদেশী!
একটি দেশের ভবিষ্যৎ! একটি ডাকোটা বিমান! একজন স্বপ্ন বিভোর তাজউদ্দিন আহমেদ! যাকে ভুলে যাওয়ার কোন উপায় নেই।
প্রেম কি জানেন? এই যে ছেড়ে দেবো, ছেড়ে যাবো বলছি, অথচ এক পা এগিয়ে যেতেই একবার পেছন ফিরে তাকানো ছাড়া আমি নিরুপায় হয়ে যাই; এটাই প্রেম। নেশা এবং আবেগকে কিন্তু আপনি প্রেম বলতে পারবেন না, কারণ এই শব্দ দুটোর ঠিক পেছনে থাকে অন্য একটি শব্দ, যার নাম মোহ। এবং তারও পেছনে গোপনে লুকায়িত থাকে প্রতিহিংসা শব্দটি। অথচ পাহাড়েরা ওইসব পথ পাড়ি দিয়েই স্থানু হয়ে দাঁড়ায়, কিন্তু তার আগে তাদেরও থাকে অগণিত পরিশোধন, পলি এবং আবেগের ধর্ম একই, কেন জানেন? কারণ দুটোই স্বল্প সময়ের জন্য খুব উর্বর, অথচ এই দুটোই জন্মায় ক্ষণকালের সুখ নিয়ে, কিন্তু এদের উর্বরকাল শেষ হলে ধীরে ধীরে এরাও হয়ে ওঠে প্রকৃত ও বিশ্বস্ত, কিন্তু দুঃখের বিষয় কী জানেন? মানুষের কাছে পাহাড়ের চেয়ে পলিরই মূল্য বেশি। অনেক বর্ণনার পর আমি আসি কবিতায়, আমি যখনই ভাবি যাবো; তখনই মনে হয় আরও কিছু সময় তো রয়েই গেল; তাহলে এত তাড়াহুড়ো বা কেন? অসংখ্য পরিকল্পনা করতে করতে রাতের আকাশ যখন লাল হয়ে আসে তখনও সিদ্ধান্ত ঝুলতে থাকে দরজার টুংটাং বেলগুলোর মতো, ঘুরেফিরে সেই একই কক্ষপথে... একেই কিন্তু প্রেম বলে! পাপীরা সবাই একই রঙের, তাদের চাই চিরাচরিত সান্ত্বনা দেয়ার মতো একজন মানুষ, হয়ত তারা তাকেই বলবে প্রেমিকা, কিন্ত প্রেমিকার রঙ অন্য রকম, গোলাপের হলুদ হয়ে ওঠা পাতাটির মতো, প্রেম কী জানেন? প্রেম হলো একটি গণকবিতা, যা মিশে থাকে একই সাথে আনন্দ এবং নরকে, এবং ভেঙে গেলেই জেঁকে ধরে সমস্ত অবসাদ, জগতের গ্লানি। এবং আছে আরও একটি বিস্ফোরিত চেতনা, একেও আমরা ভুল করে প্রেম বলেই জানি! ঐ যে বলেছি, নেশা এবং আবেগকে আপনি প্রেম বলতে পারবেন না, খেয়াল রেখেছেন? এবার বলি, অসংখ্য অস্থির প্রেমকেও একদিন জ্বলতে দেখা যায় শোধের দাবদাহে, প্রিয়জন নামে যে ছিল সবচেয়ে কাছের তারই অসুখে সুখী হয়ে ওঠে পৈশাচিক হৃদয়! শুধুমাত্র হৃদয় বদলালেই যদি নিতে হয় শোধের শেকল তাকে আপনি কী বলবেন? অথচ যা সত্যিই প্রেম, তা মানুষকে করে মহান, স্থানু এবং সুন্দর! "প্রেম"
খুব অভিমানে ছেড়েছুড়ে সব পালাই... আমাদের যারা ছিল একদিন, তারা আজ আর না নাই... দ্বীপ জ্বেলে জুলে দাঁড়াতে যখন যাই, তখনই দেখি, উঠে দাঁড়াবার পা নাই...
দুশ্চারিণী ৥ চার. মেয়েটি হেঁটে যায়। মেয়েটি তার হৃদয়ে অনাগত প্রাণের স্পন্দন পায় এবং তারই সাথে পায় নতুন পৃথিবীর সাথে পরিচয়ের সাহস। মেয়েটি জানে তার জন্য অপেক্ষা করে আছে একজন দূরাগত মানুষ। যিনি তার ধর্মের নয় এবং তার রক্তের নয়। তবে তিনি তার প্রাণের। মেয়েটি হাঁটার গতি বাড়িয়ে দেয় এবং যত দ্রুত সম্ভব পৌঁছতে চায় সেই মানুষটির নিকটে। যে মানুষটি তারও আগে পরিবার এবং ধর্মের সাথে আত্মীয়তা হারিয়েছে তারই জন্য। মেয়েটির বুক ফুলে ওঠে এবং ফুসফুস ভরে পুনরায় অক্সিজেন ভর্তি বাতাস নিয়ে নেয় সে। তারপর হাঁটার গতি আরও বাড়িয়ে দেয়। মৃদু ভোতা শব্দে ভেঙে যেতে থাকে পথে জমে থাকা পাতাদের সংসার। তখন রাত রাত শেষের পথে। রাত তখন পাতলা অন্ধকার এবং মায়াবী। বাতাস শিরশিরে ঠাণ্ডা এবং নরম। বাতাস বন্ধুর মত এবং ম্লান আলোর মত। মেয়েটির চুল উড়ছিল। মেয়েটির মন উড়ছিল। মেয়েটির পথ অনেকটাই অনিশ্চিত। কিন্তু তবু সে আত্মবিশ্বাসী। মেয়েটি হেঁটে যাচ্ছে। যে মানুষটির কাছে সে যাচ্ছে সে মানুষটিকে সে জানে। সে মানুষটিকে সে বিশ্বাস করে। মানুষটির প্রতি এই যে বিশ্বাস। এই বিশ্বাসই মেয়েটিকে বহুদিনের লালিত বিশ্বাসকে ভাঙতে সাহস যুগিয়েছে। সাহস যুগিয়েছে অলিক শক্তির অন্ধকারে ডুবে থাকা একগুয়ে পিতার রক্তের সাথে আবেগের সম্পর্ক মুছে ফেলে নতুন পৃথিবীর পথে পা বাড়াতে। গল্পকার পিতা এবং কন্যার বিচ্ছেদের গল্পটি অন্যভাবেও বলতে পারতেন, যেখানে দেখা যেতো আক্রোশ, গালাগাল, প্রতারণা ও নিষ্ঠুরতা। কিন্তু তার মাথার ভেতর তখন শুধুমাত্র একটি গানই বেজে চলছিল, সেটি হলো অমুলক প্রথাগুলো ভাঙার সাহসের প্রতি শ্রদ্ধা। সত্য ও জীবনের প্রয়োজনের উদ্যত হওয়ার শক্তি। পিতৃসূত্রে প্রাপ্ত বিশ্বাসকে ভেঙে দিয়ে নিজের মেধা এবং শক্তিকে কাজে লাগিয়ে নতুন পৃথিবীর সূচনা করার সাহস। যে পৃথিবী একা নিজের। যে বিশ্বাস নিজের সৃষ্টি। যে বিশ্বাসে কল্পনা, অবস্তু এবং অবাস্তবের স্থান শূন্য। যে বিশ্বাসে সম্প্রদায়ে অলৌকিক অন্ধকার এবং জনবিভক্তির ছায়া স্পর্শ করে না...। মেয়েটি হেঁটে যাচ্ছে। একটি স্বপ্নময় স্পন্দনকে সঙ্গে নিয়ে মেয়েটি ধীরে ধীরে পৌঁছে যাচ্ছে একটি প্রেমপূর্ণ পৃথিবীর দ্বারপ্রান্তে। গল্পকার মেয়েটিকে এখানেই বিদায় জানালেন। গল্পকার মেয়েটিকে একই সাথে বিদায় এবং অভিনন্দন জানিয়ে ভোরের জন্য অপেক্ষমান পাতলা অন্ধকারে ছেড়ে দিলেন। এবং তিনিও দাঁড়িয়ে থাকলেন ততক্ষণ পর্যন্ত, যতক্ষণ পর্যন্ত মেয়েটি তার জন্য অপেক্ষারত সেই স্ববিরোধী মানুষটির নিকট পৌঁছাতে পারে। তখন রাতেরও বিদায়ক্ষণ। তখন ২০২১ সালের মে মাসের ২৮ তারিখের কেবল শুরু...।
আড়ালে থাকে যে তাকে কী করে দেখাই হৃদয়ে জমানো ব্যথা মন পোড়া ছাই....
“দুশ্চারিণী” ৥ তিন. ঠিক মধ্যরাতে সেই মেয়েটি বাড়ি থেকে অন্যত্র চলে যাওয়ার সময় সামান্যতম দ্বিধাও তার ছিল না। তার ছিল না মন খারাপের সামান্যতম লক্ষণ। কারণ তার ভেতরে ছিল বহুদিন ধরে সঞ্চিত অনেকগুলো সাহস এবং যুক্তিপ্রমাণ। যে সাহস এবং যুক্তিপ্রমাণাদি মেয়েটি পেয়েছিল একজন ভিনধর্মাবলম্বী মানুষের কাছ থেকে। যে ছেলেটি তাকে সাহস দিয়েছিল, শক্তি দিয়েছিল, দিয়েছিল অনুভূতি এবং প্রগাঢ় প্রেম। যেখানে রক্তের ঘনত্বের চেয়ে আত্মার ঘনত্ব বেশি। রক্তের টান সেখানে ফিকে হয়ে আসে আত্মার টানে। আপনারা নিশ্চয়ই জানেন ডেড সি’র সত্যগুলো। যেখানে জলের ঘনত্ব মানব দেহের ঘনত্বের চেয়েও বেশি। এবং অথৈ জলের মধ্যে অকারণেই মানুষেরা ভেসে থাকতে পারে। পরীক্ষামূলকভাবে আপনি খেয়াল করে দেখতে পারেন যে, রক্তের সম্পর্ক বলে আলাদা কোন সম্পর্ক নেই। মা শিশুকে জন্ম দেয়ার পরবর্তী সময় শিশুকে ফেলে পালিয়ে গেলে বহুবছর পর শিশু মাকে দেখে চিনবে বলে মনে হয় না, যদি তাকে পরিচয়টুকু না দেয়া হয়। শুধুমাত্র মা নামক একটি আবেগী শব্দ ছাড়া তার ভেতরে এমন কোন অনভূতি কাজ করবে না যা তাকে মায়ের কাছে অলৌকিকভাবে টেনে ধরে রাখতে পারে। কারণ সঙ্গ এবং ছায়া’ই বিশেষ দুটি প্রভাব বিস্তারকারী শব্দ। সুতরাং রক্ত আত্মীয়তার মূল বন্ধন বলে গল্পকার মনে করতেন না। মায়া নামক শব্দটি কেটে গেলে জন্মের পর থেকে প্রতিজন মানুষকেই তিনি মনে করতেন সতন্ত্র। এবং মায়া হলো কিছু সময় ও সান্নিধ্যের ব্যাপার, যা একটি কুকুরের প্রতিও বিদ্যমান থাকে। ঠিক এসব কারণে পরকালের শান্তি ছিল মেয়েটির বাবার জন্য বেশি গুরুত্বপূর্ণ। যা তার কাছে তার মেয়ের চেয়েও বেশি গুরুত্ব বহন করত। একটি গভীর এবং আলো-আধারী রাত। একটি সৌভাগ্য অথবা দুর্ভাগ্যতাড়িত মেয়ে। একটি দীর্ঘ একাকি রাস্তা। এবং ধুসর রঙের আকশটিতে ছিল অর্ধেক ক্ষয়ে যাওয়া একটি সাদা ও ধুসর রঙের চাঁদ। এবং চারদিকে একটি হলুদাভ বলয়। হতে পারে বলয়টি ভেসে থাকা জলকণার সৃষ্ট একটি আলোকছায়ার ছবি। হতে পারে দূরাগত আলোকস্পর্শী বেনামী গ্যাস এবং ধুলিকণার মিশ্রণ। মেয়েটি পিতার ঘর থেকে বাইরে এসেছিল, এবং তার পরনে ছিল হলুদ রঙের শাড়ি। তার পা ছিল খালি এবং কপালে ছিল একটি ছোট কালো টিপ। মেয়েটি সেই হলুদ বলয়াবৃত চাঁদটির দিকে তাকিয়েছিল। মেয়েটি ভাবছিল চাঁদ কখনও তার প্রদক্ষিণ ধর্মের বাইরে যেতে পারে না। এবং সূর্যও না। এমনকি বিশেষ কারণে আকস্মিক স্থানচ্যুত হবার পূর্ব পর্যন্ত কোন গ্রহ বা নক্ষত্রও নয়। সুতরাং সকল নক্ষত্রাদিসহ চাঁদ এবং সূর্যর জন্য তাদের ধর্ম নির্ধারিত। কিন্তু মানুষ তা পারে। মানুষের শক্তি বিপুল। মানুষ ইচ্ছে করলেই নতুন জগত প্রদক্ষিণ করতে পারে। এমনকি মধ্যাকর্ষণের বাইরে গিয়েও, এমনকি তার চিন্তা দূরত্ব যতদূর পর্যন্ত প্রসারিত। মানুষ নিজ ধর্ম ত্যাগ করতে পারে এবং সাহসের সাথেই পারে। এবং পারে বলেই পৃথিবীতে এতগুলো ধর্মের আবির্ভাব। সুতরাং সত্যি বলতে মানুষের কাছে অকাট্য কোন ধর্ম নেই যার বলয় মানুষ ভেঙে ফেলতে পারে না। সুতরাং অন্ধকার ঘন এবং ঘনতর হলেও মেয়েটি তার গন্তব্য ঠিক রেখেই সামনে এগিয়ে যেতে থাকে। চলবে..........
“অথচ লিও মেসি আজ বলই পায় নাই।” খেলার পর ডি মারিওর প্রতি করা হয়েছে অবিচার। সেলিব্রেশনকালে তাকে ক্যামেরার বাইরে রাখা হয়েছে।
এ্যা ফাকিং পপুলার নেইম লাসগুলো টেবিলের ওপরে। লাসগুলো ঘরের মেঝেতে এবং রাস্তায়। লাসগুলো ছাইয়ের সাথে এবং ধুসর রঙের। লাসগুলো হলুদ রঙের আগুন। এবং মর্গে! কবে থেকে শুনেছেন দাসপ্রথার বিলুপ্তি? লিংকনের জন্মকাল? দাস! শব্দটি মুখস্থ করুন। ভেবে দেখুন, প্রতিদিন কর্পোরেট দরজাটিকে স্থির জ্ঞান করে ছুটে চলা সর্বোচ্চ শিক্ষায় শিক্ষিত সুদর্শন ছেলেটি কি দাস নয়? টাইস্যুট পরা, আহা কি নাম, "জব", এ যেন সাত রাজার ধন, নিজের মূল্য বুঝতে পারেন? নিজের পাশ করা সার্টিফিকেটের মূল্য বুঝতে পারেন? পারেন না, কারণ কী? কারণ, সার্টিফিকেট অর্জন করেছেন "জব" এর জন্য। নিজের জন্য নয়, "জব", এ্যা ফাকিং পপুলার নেইম।
অঞ্চলের শেষ গাছটি কেটে নেয়ার পর একটি চিল নিজের বাসাটি হারালো। দীর্ঘ উড়াউড়ির পর সে যখন বসার জন্য আর কোন জায়গা পেল না সে বসলো আপনার কাঁধের উপর। আপনার নাম কী? আপনার নাম অর্পিতা নাজ। আপনি খুশি হলেন এবং চিলটির সুচালো ঠোঁটে নিজের ঠোঁট দিয়ে চুমু খেতে লাগলেন। অথচ শুধুমাত্র চুমুতে চিলটির পেটের ক্ষুধা বারণ হলো না। কারণ সে খাদ্য খোঁজার জন্য পেল না কোন বৃক্ষ এবং একটিও ইদুরছানা। সে পেল না একটি বড় অথবা ছোট দিঘী, যেখানে শিকার করা যায় একটি এক বিঘত আকারের রুই। আপনি চিলটিকে দিলেন শুটকির গুড়ো এবং অনেকগুলো বিস্কুট। অথচ তার প্রিয় ছিল ধারালো ঠোঁট দিয়ে শিকারকে ছিড়ে ছিড়ে খাওয়া। এবং সে সবচেয়ে বেশী যা পছন্দ করল তা ছিল আপনার চোখ। এবং সে তা গ্রহণ করল এবং উড়ে গেল পৃথিবীর বাইরে...। কারণ ততদিনে তার আহার্যের জন্য আর একটিও চোখ অবশিষ্ট ছিল না। "বিলুপ্তি"
“দুশ্চারিণী” ৥পর্ব- দুই. ২০২১ সালের মে মাসের ২৭ তারিখ রাত তখন এগারোটা একান্ন মিনিট। একজন প্রতিষ্ঠিত ধর্মভীরু বাবার একমাত্র মেয়ে তার সামনে এসে দাঁড়িয়েছিল অকল্পনীয় একটি দাবী নিয়ে। বাবাকে প্রতিষ্ঠিত বলার কারণ হলো, মেয়েটির বাবা ছিলেন সরকারের একজন প্রথম শ্রেণির আমলা। এবং এমনতর বিষয়ের ক্ষেত্রে তার সম্মান এবং স্বর্গ হারানোর ভয়ও ছিল প্রথম শ্রেণির। কিন্তু মেয়েটির কোনকিছু এসে-যায় না বাবার পদ এবং পদবী এবং শ্রেণি নিয়ে। মেয়েটি এসব বিষয় মগজের বাইরে রাখতো বলেই গল্পকার মনে করেন। সুতরাং নিজের পেটের ভেতরে প্রাণের স্পন্দন পাওয়া মেয়েটি কোন ভনিতা না করেই সেদিন বাবার সামনে এসে দাঁড়িয়েছিল। এবং বলেছিল একজন মানুষের কথা। যে মানুষটি তার ভেতরে আবির্ভূত হয়েছিল মমতার গলিপথে। এবং তীব্র ভালোবাসার স্পর্শেই নতুন মানুষটি স্থাপিত হয়েছিল একজন মানুষের শরীর থেকে অন্য একজন মানুষের শরীরে। আমি গল্পকারের ইচ্ছের বাইরে এক বিন্দুও মিথ্যা বলছি না। মেয়েটির ভাষ্যমতে যার সাথে সে মিলিত হয়েছিল সেই মানুষটি ছিল তার প্রাণাধিক এবং উভয়ের জন্যই উভয়ে ছিল একই সমান্তরাল ধারায় প্রবাহিত। হয়ত এই তীব্র ভালোবাসার শক্তি থেকেই মেয়েটি পেয়েছিল বৃক্ষ সন্তানের মত একটি মানব সন্তানকে নিজের শরীরে অঙ্কুরিত করার সাহসী সিদ্ধান্ত নেবার। অথচ মেয়েটির বাবাকে গল্পকার দেখতে পেয়েছিলেন সে মানুষগুলোর মতই, যে মানুষগুলো সর্বোচ্চ বিদ্যাপিঠ দাপিয়ে এসেও হৃদয়গুলো শিক্ষার উদ্ভাসিত আলো থেকে রয়েছে বহু দূরে। মেয়েটিকে তার বাবা সে’রাতে তাড়িয়ে দিয়েছিলেন তার বিলাসবহুল বাড়ির ত্রিসীমানা থেকে। মায়া এবং বিবেচনাবোধ থেকে তখন তার ব্যক্তিত্ব এবং স্বর্গলাভের গুরুত্ব ছিল অনেক বেশি। সুতরাং ঠিক সেই মুহূর্তে একজন মানুষের চেয়ে একজন ধার্মিকের ওজনও ছিল তার বিবেচনায় অধিক। যেহেতু মেয়েটির ভেতরকার অনাগত মানুষটি ছিল একজন বিজাতীয় ধর্মের ঔরোষজাত। একটি পথই রয়েছে মানুষের সামনে যা দেখা যায় না অথচ ভাবা যায়। স্বপ্নের মত ভাসার সুবিধা রয়েছে যে ছায়ামেঘের নিচে। কল্পিত এ পথটির ক্ষমতা ভয়াবহ রকমের শক্তির দাবী রাখে। মেয়েটি তার বাবাকে বলেছিল তার প্রাণাধিক সেই ছেলেটির কথা যার সাথে মায়াপ্রণয় ঘটেছিল এবং একটি মুগ্ধকর আলোকরাতের অভিসারে তারা একে অন্যের শারীরবৃত্তীয় মমতায় আবেশিত হয়েছিল। এবং তারা আবির্ভূত হতে দেখেছিল একজন মানুষের। এটা মন্দ নয়। কিছুতেই এই প্রণয়ের মধ্যে অন্যায় দেখতে পান না এমন কিছু মানুষ, যাদের বিবেচনাবোধের শক্তি প্রখর। কারণ সম্পর্কটির মধ্যে কেউই কোন বুজরুকী দেখতে পায়নি। এমনকি গল্পকার নিজেও নয়। বরঙ এটি ছিল একটি বন্ধনের আয়োজন এবং এটি ছিল সৃষ্টির নব জয়দ্বনির শুরু। অথচ যিনি দেখথে পেয়েছিলেন অন্যায় তিনি মেয়েটিরই বাবা। কারণ বাবা তখন তার মেয়েটিকে পিতার চোখে দেখতে পারেন নি, তিনি দেখতে পেয়েছিলেন একজন মানী ব্যক্তি ও ধার্মিকের চোখে। এবং একই জায়গায় দাঁড়িয়ে তিনি দেখতে পেয়েছিলেন বেহেস্ত ও দোযখ। যেহেতু ধার্মিকজনের নিকট বেহেস্তের ধারণা অনন্তকালের সেহেতু পিতৃত্ব এবং অমূলক দয়া তার কাছে মনে হয়েছে ক্ষণিকের মোহ। সুতরাং তিনি মেয়েটিকে তাড়িয়ে দিয়েছিলেন। চলবে...
"দুশ্চারিনী" ৥ পর্ব- এক. বহু পূর্বকাল থেকে একটি গল্প শুরু হতে গিয়েও গল্পটি শুরু হয়নি। গল্পটি শুরু হতে পারেনি, কারণ ছিল গল্পটির ব্যাপারে গল্পকারের সিদ্ধান্তের দোদুল্যমান অবস্থা। এবং সাধারণের নৈতিক দর্শনের সাথে গল্পটি ছিল দ্বান্দিক। সুতরাং অসংখ্য নাগরিকের মনোকল্পনার ধারা বিশ্লেষণ করে বলতে গেলে গল্পটি ছিল একজন দুশ্চারিনী নারীর মা হয়ে ওঠার গল্প। অথচ তার বিবাহের কথাবার্তা তার অন্দরমহল এমন কি তার নিকটবর্তী কলোনীতে ভীর করে থাকা মানুষগুলো কখনও শুনতে পেয়েছে বলে কারো মনে পড়ে না। সুতরাং তারা ধরেই নিয়েছে একজন দুশ্চারিনী নারী দ্বারাই স্বামীহীন সন্তান প্রসব করা সম্ভব। কিন্তু গল্পকার ভেবেছিলেন অন্য একটি সম্ভাবনার কথা। গল্পকার ভেবেছিলেন সে নারীর ঘরে কোন পূর্ণিমা নিশিথে কোন দেবতার আগমন ঘটেছিল কি না! ঘটনাটি লৌকিকতার সীমা ছাড়িয়ে অলৌকিকতার আশির্বাদে রিষ্ট হতে পারে কি না! গল্পকারের ভাবনাচিন্তা আপনাদের কাছে অদ্ভূত মনে হতে পারে। এবং ঠিক এই মুহূর্তে গল্পকারের ভাবনাগুলো আপনাদের কাছে হাস্যকর ছাড়া কিছুই নয়। কিন্তু বিলিয়ন বিলিয়ন মানুষের বিশ্বাসের জোরের কাছে এই সম্ভাবনার কথা তিনি ছুড়ে ফেলে দিতে পারেন না। কারণ তিনি জানেন খ্রিষ্টের জন্মের ইতিবৃত্ত। তিনি জানেন, মানুষ বিশ্বাস করতে জানে। মানুষ অলৌকিকের উপর আস্থা রাখতে শিখেছে প্রাচীনতম সুবিধাভোগী কাল থেকে। সুতরাং তিনি এমন একটি সম্ভাবনার কথা ঝেড়ে ফেলে দেয়ার কথা একেবারেই মেনে নিতে পারেন না। একটি সিনাগগ এবং মেরির পালিয়ে যাওয়ার কথাটিও মনে পড়ে গল্পকারের। যা তিনি পাঠকদের মনে করিয়ে দিতে চান এবং তিনি মনে করিয়ে দিতে চান সাধারণের দ্বারা একজন জাজকের শাস্তির ভয়াবহতার কথা। অথচ শেষমেশ যিশুর জন্মলগ্নে মা মেরি এমন একটি গল্পেরও জন্ম দিয়েছিল, যে গল্পটি সাধারণেরা গ্রহণ করেছিল এবং অলৌকিক সত্তার প্রতি বিশ্বাসের ভিতকে আরও মজবুত করেছিল এই ভেবে যে, পৃথিবীতে কৃত তাদের সীমাহীন পাপের মোচন এবং পরোকালের মুক্তির একটি পথ তারা পাবে। কারণ মা মেরি ঈশ্বরের নামে এমনই প্রতিশ্রুতি দিয়েছিলেন। সে যাই হোক, আমরা সেদিকে যাচ্ছি না। গল্পকারের হাত ধরে আমরা যাবো মেয়েটির জীবন ও বেঁচে থাকার সময়গুলো পরিভ্রমণ করতে। সত্যি বলতে অলৌকিকতার সম্ভাবনার কথা বাদ দিলে নগরীর একজন নারীর কী সাধ্য থাকে সন্তান ধারণ করার। তাকে কি তবে কোন একজন বা একাধিক পুরুষের স্মরণাপন্য হতে হয়েছে? যদি তাই হয়ে থাকে তাহলে মেয়েটির সাথে সেই ছেলেটিকেও নিশ্চয়ই দুরাচারী হবার কথা! সেই নারী কি তার স্বীকারোক্তি নিতে ভয় পাচ্ছে নাকি স্বেচ্ছায় সেই পুরুষজনের সম্মান রক্ষায় নিজের ঘাড়ে তুলে নিয়েছে দুশ্চারিতার বোঝা! আসুন আমরা মূল গল্পে ফিরে যাই। তারপরও আমাদের খতিয়ে দেখার সুযোগ থাকবে আরও অনেক কিছু। এবং একটি বিষয় খেয়াল রাখুন, “মানুষের কাছে যা বর্তমান, মানুষ তার চেয়ে বেশি বিশ্বাস রাখে যা তার কাছে যা অতীত, যা সে কোনদিনই দেখেনি।” চলবে...
আমি কোথায় যাবো তবে..........? ৥ “একার চেয়ে দোকা ভালো দোকার চেয়ে পর পরের চেয়ে জঙ্গল ভালো জঙ্গলে বর্বর।” 🥺
পর্ব আকারে পোস্ট করা গল্পটি কিছু পাঠকের অনুরোধে পরিপূর্ণভাবে পোস্ট করলাম। অনুবাদ বিষয়ক বিতর্ক থাকা গল্পটি পাঠকদের আবার বিবেচনা করার সুযোগ হল। “ঈশ্বরের গোলটেবিল বৈঠক” ৥ এক. একটি ঠান্ডা ভোরের গল্প লিখতে গিয়ে আমি লিখে ফেলেছিলাম কয়েকজন ঈশ্বর এবং তাদের নিজেদের মধ্যেকার সবচেয়ে গুরুত্ববহ আলোচনা। আলোচনা এগিয়ে যাচ্ছিল তুমুল বাক-বিতণ্ডার মধ্য দিয়ে। আমি দূরে দাঁড়িয়ে থেকে ওসব লিখে রাখছিলাম। আমি ঈশ্বরদের আলোচনার মধ্যে সেদিন দেখেছিলাম অসংখ্য প্রাণবন্ত শব্দ এবং স্বীকারোক্তি। আমাকে গল্পটি লিখতে উৎসাহিত করেছিল জেনেলিয়া। জেনেলিয়া ছিল এক ঈশ্বরভক্ত প্রেমিকা। যার প্রেম ছিল একাধিক ঈশ্বরের সাথে এবং প্রায়ই সেসব সম্পর্ক ভেঙে যেত এবং জেনেলিয়া অন্য আরো ভালো কোন ঈশ্বরের প্রেমে জড়িয়ে পড়ত। গল্পটি শুনে অবাক লাগছে, আমি জানি। অথচ গল্পটি ছিল সত্যি। জেনেলিয়া তার প্রতিজন প্রেমিক ঈশ্বরের মধ্যেই এক সময় গিয়ে আবিস্কার করত অসততা এবং স্বৈরাচার এবং সাম্রাজ্যবাদী সত্তা এবং সে পালিয়ে যেত। ফিরে যেত এক আলোক পাহাড়ের দিকে। জেনেলিয়া ঈশ্বরবিধ্বংসী হতে পারেনি আগামেমননের স্ত্রী ক্লাইটোমেনেস্ট্রার মত। কারণ তার ভেতরে ছিল মায়া এবং ভয়। অতঃপর সে পুনরায় প্রেমিকা হয় এবং ঈশ্বরদের মধ্যে একটি কার্যকরী বৈঠকের জন্য কুটকৌশল করতে থাকে। মাত্র একজন পাঠক নিয়ে আমি গল্পটি লিখতে শুরু করেছিলাম। কারণ সমস্ত পাঠকরাই আমার গল্পকে অবিশ্বাস করেছিল এবং আমার নামে ঈশ্বরদের কাছে পরোয়ানা পাঠিয়েছিল। অথচ, হায়! ওরা যদি আর মাত্র একশ বছর বেঁচে থাকত! তখন পৃথিবীজুড়ে চলছিল করোনাকাল। গল্পটি একশত বছর পর আপনি পড়া শুরু করলে আপনাকে ইতিহাসের পাতা ওল্টাতে হবে এবং কমপক্ষে একশত বছর পেছনে এসে দাঁড়াতে হবে। আপনাকে মনে রাখতে হবে তখন চলছিল দু’হাজার বিশ যিশুবর্ষ। ঠিক বিশ সালের শেষ দিকে ঈশ্বরদের গোলটেবিল বৈঠক বসেছিল, যেখানে আলোচিত হয়েছিল দারুণ সব বিষয়বস্তু নিয়ে এবং ঈশ্বরেরা একযোগে আত্মহত্যা করেছিল এবং আপনারা পেয়েছিলেন একটি মানবিক পৃথিবী। বিষয়গুলো ধীরে ধীরে আমি আপনাদেরকে বলবো। এবং বলবো আপনাদের ঈশ্বরভক্ত পূর্বপুরুষ এবং পূর্বনারীদের কথা এবং জেনেলিয়া নামের একজন প্রেমিকার কথাও, যে আমাকে এই গল্পটি লিখতে উদ্ভূদ্য করেছিল এবং ঈশ্বরদের পর আমিই প্রথমবারের মত তার প্রেমে পরেছিলাম । সত্যিকার অর্থে সে চেয়েছিল একটি বৈঠক। যেখানে হতে পারে একটি সমঝোতা, যেখানে জেনেলিয়ার প্রেমিক সকল ঈশ্বরেরা মিলে একটি চমকপ্রদ সিদ্ধান্তে উপনিত হতে পারে। জেনেলিয়ার রুপে মোহ ছিল। এবং এক নারীর প্রেমে অভিভূত হয়ে অসংখ্য ঈশ্বর যুগযুগ ধরে যুদ্ধ চালিয়ে যেতে পারে। বহুবার পৃথিবী ধ্বংস হয়ে যেতে পারে এবং তা প্রমাণিত। ৥ দুই. আপনারা তখন ট্রয়ের পাতা ওল্টাবেন এবং পাবেন আপনাদের পূর্বপুরুষ প্যারিস, আগামেমনন, হেক্টরদের। যে যুদ্ধের পরিকল্পনা করেছিল স্বয়ং জিউস। এভাবে সবকিছু ধ্বংস হয়, তারপর পৃথিবীতে আবার ফিরে আসে মানুষ এবং নতুন নতুন অসংখ্য ঈশ্বরেরা। ঘূর্ণিবর্তে ঘুরতে থাকে দাবার গুটি। আবার মানুষ হয়ে ওঠে ঈশ্বরদের একনিষ্ঠ পুজারী। আবার যুদ্ধ বাঁধে ঈশ্বরে ঈশ্বরে, আবার মানুষের গলায় ছুড়ি দেয় অন্য মানুষ, পিতা-পুত্রের, স্বামী-স্ত্রীর, প্রেমিকা-প্রেমিকের। ইচ্ছেস্বাধীন সমকামী এবং মানবিকরা এবং বস্তুবাদীরা ঈশ্বরদের নিয়মের বাইরে ফিরে যায়। তারা হয়ে ওঠে ঈশ্বরবিধ্বংসী কৌশলী জেনেলিয়ার সভাসদ। অন্যদিক দিয়ে ঈশ্বরের নামে পশুবলি বাড়তে থাকে। বাড়তে থাকে নরবলি। বাড়তে থাকে গোত্রভিত্তিক মানবিকতার অবমাননা। কারণ ঈশ্বরদের সর্বাপেক্ষা পছন্দ হয়ে যায় পরিপক্ক আনারের দানার মত টকটকে লাল রক্ত। রক্তই হয়ে ওঠে ঈশ্বরদের সবচেয়ে প্রিয় ভোগাকাঙ্ক্ষা। একযোগে বলি দেয়া হয় অগনিত পশু। ঈশ্বরেরা আকন্ঠ পান করে সেসব রক্ত। এসব চলমান ছিল যুগ যুগ ধরে। বহুবার বহু ঈশ্বর এসে শলাপরামর্শ করেছিল রক্তপাত বন্ধ করার। অথচ পৃথিবীর জন্মকাল হতে এক দিনের জন্যও হত্যা বন্ধ হয়নি। জেনেলিয়া তাই বিরক্ত হয়ে গিয়েছিল। সমস্ত ঈশ্বর হয়ে উঠেছিল তার চোখের বিষ এবং সকল ঈশ্বরকে একযোগে প্রেমে ফাঁসিয়ে খুণ করতে চেয়েছিল সে। অথচ তার সে সুযোগ ছিল খুবই ক্ষীণ। কারণ সে ছিল একা একজন নারী। আর ঈশ্বর ছিল অসংখ্যজন। অতঃপর তার এক অনন্য কুটকৌশল। “ঈশ্বরের গোলটেবিল বৈঠক।” গল্পের শুরুতেই আমি যার ধারণা দিয়েছিলাম এবং গল্পের শেষে যা সত্যি প্রমাণিত হয়েছিল। জেনেলিয়া তখন বসেছিল এক সুন্দর সকালের মিষ্টি হাওয়ার পাসে। তার চুল উড়ছিল। নগ্ন শরীরে তাকে মনে হচ্ছিল হিন্দু পুরানে ঋষি বিশ্বামিত্রের ধেয়ান ভঙ্গকারীনী অপ্সরী মেনকার মত। ঠিক এখান থেকেই শুরু হয়েছে মূল গল্পটি। সেদিন ভোরের শুরুতেই ঠাণ্ডা হাওয়া আর পাহাড়ের পাশ দিয়ে কলকল বয়ে যাওয়া চিকন নদীটির গন্তব্য নিয়ে অন্য একটি গল্প লিখতে আরম্ভ করেছিলাম। আমার চোখে তখন তীর্যক ভেসে থাকা একটি একা চিল। একটি ছুটন্ত খরগোশ এবং আসন্ন একটি দুর্দান্ত শিকার। এক দিকে ধারালো নখ, অন্য দিকে মাখনের মত নরম মাংস। আমি উপভোগ করছিলাম বেঁচে থাকা এবং মৃত্যুরর এক চরম বাস্তুগত সংকটমুহূর্তকে। বেঁচে থাকা জন্যই মৃত্যু অনিবার্য এবং আমি বসে বসে তা’ই ভাবছিলাম। ঠিক তখনই দূরের একটি পাহাড়ঘেঁষা কাঠবাদামের গাছের শিকরে বসে থাকতে দেখি সকল ঈশ্বরের আরাধ্য প্রেমিকা অপ্সরী জেনেলিয়াকে। সে কাছে আসে, আমাদের মধ্যে গল্প হয়। আমাদের মধ্যে প্রেম হয়। এবং প্রথমবারের মত আমার গল্প বাঁক নেয় অন্য এক জগতে, যা ছিল একটি ভয়ানক অভিজ্ঞান এবং এক ভয়ানক শলাপরামর্শের অংশবিশেষ। জেনেলিয়া আমার দিকে তাকায়। সে পরামর্শ করে ঈশ্বরদেরকে উদ্ভূধ্য করতে, যাতে তারা একটি বৈঠকে আকৃষ্ট হয় এবং জগতের জন্য ভাবতে পারে। জেনেলিয়া নারী এবং এক ঈশ্বরী। হয়ত নারী বলেই তার সহ্য হয়না মৃত্যু, দুর্যোগ এবং ক্লেশ। তার আরাধ্য ছিল শান্তি। সে সহ্য করতে পারেনা ঈশ্বরদের একই রকম স্বার্থপরতা। তাদের প্রত্যেকেরই একচেটিয়া মহত্বের লড়াই তাকে দংশন করতে থাকে। তার ঘৃণার উদ্রেক হয়। ৥ তিন. জেনেলিয়া প্রথম যে ঈশ্বরের কাছে পরাজিত হয়, তার নাম শিশ্ন। শিশ্নই ছিল প্রথম ঈশ্বর। সকল পরাক্রমশালী ঈশ্বরই যত দ্রুত সম্ভব শিশ্নারাধ্য হয়ে ওঠে। এবং ক্রমান্বয়ে হয়ে ওঠে ধর্ষকামী। তাদের প্রয়োজন হয় মর্ষকামী নারী ও বিলাসের। যেহেতু নারীর সাথে বিলাস অতঃপ্রত জড়িয়ে ছিল। ঠিক এই কারণেই তাদের প্রয়োজন হয় অসীম ক্ষমতার। এসমস্ত বিষয়ের জন্য তাদের প্রয়োজন ছিল যুদ্ধ এবং নিজদের একচ্ছত্র প্রভূত্ব টিকিয়ে রাখার জন্য ভক্তদের পাবন্দির’ও প্রয়োজন ছিল তাদের। ঈশ্বরবিলাসীরা নিজ নিজ শক্তি দিয়ে তাদের ঈশ্বরদের পুজা করতে শুরু করে। তাদের ঈশ্বরদের মহত্ব প্রকাশ করার জন্য নিজেরাও যুদ্ধে ব্রতী হয়ে ওঠে। তাদের মধ্যে প্রকট হয়ে ওঠে নিজ নিজ ঈশ্বরের গুণাগুণ এবং ভয়ানক নিষ্ঠুরতা। ঠিক একই কারণে তারাও গোত্রে গোত্রে ধ্বংসংন্মুখ হয়ে ওঠে। তাদের সাথে যুগ যুগ ধরে অসংখ্য ঈশ্বর ধ্বংস হয়। নিভৃতে অনেক ঈশ্বর হয়ে ওঠে আত্মহন্তারক। যারা বেঁচে থাকে তারা হয়ে ওঠে আরও বেশি শক্তিমান এবং মোহাবিষ্ট। এবং এক এক ঈশ্বর হয়ে ওঠে অন্য ঈশ্বরের প্রতি এক এক ভয়ানক বিভীষিকা। শহর এবং পর্বতে, আকাশ এবং নক্ষত্রের চারদিকে তখন বিষাদ অশনী সংকেত। জেনেলিয়া দৌড়ে আসে। সে বহুদিন এবং বহুরাত শিশ্ন নামক এক ঈশ্বরের মোহবন্ধনে আটকে ছিল। তারপরই নিজের নগ্ন শরীর থেকে ঈশ্বরকে টেনে বের করে সে। এক ঝটকা মেরে বের হয়ে আসে অলীক ও অবাস্তব শান্তির জগত থেকে। ঈশ্বরাবিষ্টতা থেকে মুক্তির আনন্দে পরিপূর্ণ নগ্ন হয়ে যায় সে। ছুটতে থাকে সমস্ত পৃথিবীময়। এবং সে প্রথমবারের মত স্বাধীনতার স্বাদ আস্বাদন করে। নিজেই নিজের যোনি হতে আনন্দ পেতে শিখে যায় একদিন। অতঃপর সে শিশ্নপুজা এবং ঈশ্বরপুজা একদমই ভুলে যায়। তার মনে হতে থাকে, “হায়, মিথ্যা আশায় আশায় জগতের কত কিছু থেকেই বঞ্চিত হয়েছি কতকাল!” কতকাল দূরবর্তী রসালো আঙুর আর কচি কচি কিশোরের লোভ দেখিয়ে আমায় ভোগ করেছে কত ঈশ্বর কত রূপে, যদি না আমার অন্তরচক্ষু খুলে যেত এবং তোমাকে দেখতে পেতাম। আপসোস! সকাল, বিকেল, দুপুর এবং প্রায় রাতেও ঈশ্বরী জেনেলিয়াকে থাকতে হত প্রভূত্বের শরীরসর্বস্য বন্ধনে। তার সিৎকারে জগত এবং নগরী আন্দোলিত হত। শিশ্নের প্রভূত্বের কাছে জেনেলিয়া এবং পৃথিবীর সমস্ত নারীই ছিল অসহায়। ইডেন গার্ডেন থেকে পালিয়ে সে ছুটে এসেছিল একটি জলাধারের ধার ঘেঁষে, যার পাশেই ছিল একটি পাহাড়। আমি তখন বসেছিলাম একটি শিমুল গাছের নিচে। গান গাইছিলাম এবং একটি শিকারি চিল এবং একটি ছুটন্ত খরগোশের গল্প লিখছিলাম। ৥ চার. আমি মূলত লিখতে চেয়েছিলাম খাদক এবং খাদ্যের মনস্তত্ব। জেনেলিয়া ছিল নগ্ন এবং আমি গল্পের খেই হারিয়ে ফেলেছিলাম, যা গল্পের শুরুতেই বলেছিলাম আমি। ততক্ষণে আবার যুদ্ধের দামামা বেজে উঠেছে। জেনেলিয়াকে কোন ঈশ্বর’ই যখন খুঁজে পাচ্ছিল না, তখন সে আমার সাথে গল্পরত। তার মুখে হাসি। তার মুখে তখন ঈশ্বর এবং অবরুদ্ধ চেতনা হতে মুক্তির গল্প। সে তখন আমার আরও গা ঘেঁষে বসেছে। সে তখন আরও বলছিল মানবতাবাদের স্বপ্ন এবং জমিয়ে রাখা গোপন পরামর্শের কথাগুলো। সে তখন বলছিল ঈশ্বরদের যুদ্ধ এবং সমঝোতা বিষয়ক কুটকৌশলগুলো। সকল সুখী মানুষদের নিয়ে এক ঈশ্বরমুক্ত জগতের স্বপ্ন ছিল তার চোখমুখে। যেখানে মানুষ আছে। ঈশ্বর নেই। যুদ্ধ নেই। অলিকের লোভ এবং ভয় নেই। ঠিক যেন দার্শনিক পিরোরই প্রতিরুপ। জেনেলিয়া মিষ্টি করে হাসছিল। আমি তাকিয়েছিলাম। আমি স্বর্গ দেখেছিলাম, যা অনাদিকাল একটি ভ্রান্ত লোভের ইতিহাস বহন করে চলেছে। আমি মুগ্ধ হয়ে তাকিয়ে ছিলাম। আমার চোখের সামনে হাত নিয়ে সে নাড়াচাড়া করছিল। আমি দেখতে পাচ্ছিলাম না। আমি কেবল জেনেলিয়ার স্মিত হাসি দেখতে পাচ্ছিলাম। চিবুকের উপরে দু’টি পাতলা ঠোঁট। ঠোঁট দু’টি ঈশৎ খোলা। সে আমার চুলভর্তি মাথা তার কোলের উপর টেনে নিল। হয়ত তখন থেকেই শুরু হয়েছিল ঈশ্বরহীন এক প্রেমপুষ্পিত জগৎ। তখন দু’হাজার বিশ যিশুবর্ষ। অথচ অধিকাংশই জানেনা, মাত্র একশত বছর পরের পৃথিবী! জেনেলিয়া শান্তির নিঃশ্বাস ফেলেছিল। দীর্ঘকাল অবরুদ্ধ প্রেমে অন্ধ থাকার পর তার ভিতর এক স্বাধীনতার মিষ্টি হাওয়া খেলা করছিল। জেনেলিয়ার চুল উড়ছিল। চোখে ছিল অনেকগুলো শান্ত নদী। তখন ভাদ্র মাসের টলটলে জলের উপর দিয়ে বয়ে যাচ্ছিল শান্ত হাওয়া। ঠাণ্ডা, স্বচ্ছ, টলমলে জলের মত জেনেলিয়ার চোখ পিটপিট করছিল। আমি ফিরে যাচ্ছিলাম অতীত অন্তরালে, অথচ আমার অন্তরচক্ষু ঘুরপাক খাচ্ছিল তিনহাজার বিশ যিশুবর্ষে। মাত্র একশত বছর! প্রতিবার যুদ্ধের পরই সমস্ত ঈশ্বরের মাঝে একটি সমঝোতা চুক্তি স্বাক্ষর হত। প্রতিবারই তারা আপসোস করেছিল নিজেদের কৃতকর্মের জন্য। তারা আবার নতুন করে স্বর্গ রচনা করতে চেয়েছিল। অথচ তাদেরকে খুব দ্রæতই ক্ষমতার মোহ পেয়ে বসত এবং তারা সমঝোতা স্বাক্ষর টুকরো টুকরো করে ছিড়ে ফেলত। এবং তাদের আত্মহত্যার বছর দ্রুতই হয়ে আসত আরও নিকটবর্তী। ঠিক এটুকুই বলতে চেয়েছিলাম, শুধুমাত্র চুক্তিপত্র নয়। চুক্তিপত্র টুকরো টুকরো করার পর চুরান্ত প্রতিহিংসা চরিতার্থ করতে তারা তাদের প্রিয় স্বর্গ আবারও ভেঙে ফেলত একটি চিনামাটির থালার মত এবং আবারও তারা আলাদা আলাদা করে নিজেদের ক্ষমতা পূনরুদ্ধারের জন্য যুদ্ধ ঘোষণা করত। অথচ তারা সকলেই বলত তাদের ধেয়ান এবং অভিজ্ঞানে আছে ত্যাগ, বিনয় এবং ক্ষমা। প্রতি রাত এবং দিনের নির্জন সময়গুলোতে তারা গোপনে খুঁজে ফিরত আর্ক অব দ্যা কভিনেন্ট। যা আমি অন্য অনেক গল্পে বলেছিলাম এবং বলেছিলাম হোলি অব দ্য হোলিসের কথাও। “আর্ক অব দ্য কভিনেন্ট।” সমস্ত ঐশ্বরিক শক্তির গোপন আঁধার। এবং তারা খুঁজে ফিরত সেটি’ই। তারা খুঁজে ফিরত একটি লাঠি এবং মান্না এবং সালওয়া। তারা খুঁজে ফিরত কয়েকটি পাথর খÐ। তারা বিশ্বাস করত তাদের পূর্বপুরুষগণ তাদের জন্য এসব গোপনে রেখে গিয়েছেন কোন পাহাড়ের পাথুরে গুহায় অথবা মাটির নিকটবর্তী গভীরে। তারা তাদের পূর্ব নারীদের কথা কোথাও বলেনি। কারণ তারা জানে তাদের মত’ই পূর্ববর্তী ঈশ্বরেরাও ছিল পুরুষ এবং পরাক্রমশালী। তারা প্রত্যেকেই আলাদা আলাদা করে ভাবত আর্ক অব দ্য কভিনেন্ট এর অধিকার একমাত্র তাদের নিজের। এভাবে সকলেই মনে করত এবং খুঁজে ফিরত। এসব তারা খুঁজে ফিরত চরমতম ক্ষমতা ফিরে পাওয়ার অভিপ্রায়ে, আগেই বলেছি। এবং তারা প্রত্যাশা করত সমস্ত নারী এবং পুরুষের বো ডাউন, যা প্রমাণ করে একনিষ্ঠ আনুগত্য। এগুলো সবই ছিল তাদের আধিপত্ব বিস্তারের প্রভাবশালী পরিকল্পনার অংশ। প্রভাব বিস্তারের একটি বৃহৎ অংশ হিসেব তারা প্রচার করেছিল নিজেদের নামে পশুবলি এবং অকারণেই নির্বোধ মানুষদেরকে লোভ দেখিয়েছিল পারত্রিক কল্যাণের। তারা কেবলই যুদ্ধব্রতী হয়ে যেত যখনই মনে পড়ত ক্ষমতা এবং প্রভূত্বের কথা। ৥ পাঁচ. শিশ্নারাধ্য ঈশ্বরেরা এক ভয়ানক যুদ্ধে জড়িয়ে পড়েছিল যীশু শতাব্দী দু’হাজার বিশ এর শেষ এবং একুশের প্রথম দিকে। তারা ছড়িয়ে দিয়েছিল অসংখ্য ভয়ানক ভাইরাস। তারা ধীরে ধীরে এগিয়ে যাচ্ছিল এক রক্তহীন যুদ্ধের দিকে। অথচ তারা জানত না, তাদের নিজেদের মৃত্যুর সময় কতটা নিকটবর্তী। আমার আপসোস হত আরও একশত বছর বেঁচে না থাকার কারণে। অথচ আমি তা দেখতাম, যা ঘটবে। অসংখ্য মানুষের মৃত্যু হল। মা বাবা এবং ভাই বোনেরা গলাগলি করে মরে পরেছিল হাসপাতালে, রাস্তা এবং ফ্ল্যাটে। অনেকেই পঁচে গিয়েছিল ম্যানহোলে এবং ওখানে ভনভন করছিল মাছি এবং কয়েকটি কাক তাদের দিকে ঘৃণাভরে তাকিয়ে উড়ে যাচ্ছিল শহর ছেড়ে। কারো মৃত্যুর জন্য কেউ দায়ী ছিলসনা। দায়ী ছিল স্বয়ং ঈশ্বরেরা। এবং ঈশ্বরেরা তা জানত। জেনেলিয়ার চোখে আমি দেখছিলাম একটি প্রখড় অথচ ঠাণ্ডা আলো। আমার চুলভর্তি মাথা কোলে রেখে সে বলে যাচ্ছিল, “যুদ্ধ এবং বিদ্বেষ যত নিকটবর্তী তত নিকটবর্তী শান্তি এবং সমঝোতা। তত নিকটবর্তী পরিকল্পিত একটি ফলপ্রসূ বৈঠক।” গল্পটি যখন আপনারা পড়তে শুরু করেছেন, তখন হয়ত বহু দিন গত হয়ে গিয়েছে আমার বেঁচে থাকার সময়কাল। পৃথিবীতে আপনারা এতটা নৃশংসতা আর কোনদিন’ই দেখতে পাবেন না। কারণ পৃথিবী এখন পরিণত বয়সে উপনিত হয়েছে। আপনাদের পৃথিবী এখন তার বয়সন্ধীকাল ছাড়িয়ে এসেছে। এখন পৃথিবী পা দিয়েছে একটি স্থির, শান্ত সময়ে। এখন পৃথিবী একটি বিবেকসম্পন্ন অবস্থানে ফিরে এসেছে, যেমন ছিল মানুষ জন্মের পূর্ববর্তীকালে, যখন কেবলমাত্র কিছু জলজ উদ্ভিদ এবং পরজীবী’ই ছিল জীবন। আপনারা কেবল মনে রাখবেন “সময়”, যা আপনাদের জন্য সবচেয়ে শক্তিশালী শত্রæ এবং শক্তিশালী বন্ধুও। অতএব ওরা নিজেরাই সিদ্ধান্ত নিল তাদের প্রজনন এবং সংগম ইচ্ছার ব্যাপারগুলোতে। ওরা তখন পরিপূর্ণ যুবক এবং ঈশ্বরহীন পৃথিবীতে ছিল স্বাধীন। এগুলোও ছিল জেনেলিয়ার এক বিশদ পরিকল্পনার’ই অংশ। আমি মুগ্ধ হয়ে জেনেলিয়ার ঠোঁটের দিকে তাকিয়ে ছিলাম। জেনেলিয়া এক রহস্যময় ভঙ্গিতে বলে যাচ্ছিল। মনে হচ্ছিল আমরা দুজনেই দেখছিলাম মাত্র একশত বছর পরবর্তী সময়ের আমাদেরই উত্তর পুরুষ ও নারীদেরকে। জেনেলিয়া বলে যাচ্ছিল, “একশত বছর পর ঈশ্বরদের বৈঠক বিষয়ক গল্পটি আবার কারো কারো চোখে পড়বে, অসংখ্যহারে যারা বেঁচে থাকবে শান্ত, নিরিবিলি। তারা তখন পালন করবে মহামারী ও মৃত্যুর জুবিলি। তখন তিন হাজার বিশ যিশুবর্ষ। এবং ওরা তারাই যাদের কথা আমি এখন ভাবছি।” জেনেলিয়া বলছিল অত্যন্ত শান্ত কন্ঠে। ওর কন্ঠনালীর উত্থান-পতন আমি স্পষ্ট দেখতে পাচ্ছিলাম। আমি দেখতে পাচ্ছিলাম ওর অধীর প্রত্যাশা এবং অস্থিরতা। জেনেলিয়া বলছিল, পৃথিবী চুড়ান্ত শান্ত অবস্থায় ফিরে যাওয়ার আগেই ঘটবে এক অভিনব ঘটনা। অসংখ্য ঈশ্বরের অস্তিত্ব বিলোপ হবে এক ভয়ানক যুদ্ধের ফলে। দ্বিতীয়বারের মত ঘটবে মহা ক্রুসেড। আমি তাদেরই একজনের হাতে হয়ত নৃশংসভাবে খুণ হবো অথবা তার আগেই। খুণ হতে পারে জেনেলিয়া’ও অথবা ক্রোধান্বিত ঈশ্বর দ্বারা ধর্ষণ অথবা অপহরণও। এবং এই খুণ’ই আমাদেরকে নিয়ে যেতে পারে নিজেদের একান্ত সময়ে এবং অবরুদ্ধ ও অন্যদের সময় থেকে মুক্তি দিতে পারে। আসন্ন রক্তক্ষয়ী যুদ্ধের পর যে ঈশ্বরেরা বেঁচে থাকবে তারা হয়ে উঠবে সত্যিকার অর্থেই অনুতাপী। এবং তারাই জেনেলিয়ার কথা স্বরণ করবে এবং সম্ভবপর দ্রæত একটি মহৎ বৈঠকের উদ্যোগ নিবে। এবং তারা শপথ করবে পবিত্র ন্যায়ের। সমস্ত কুটকৌশল ও অপশক্তি চর্চার জন্য তারা ক্ষমা প্রার্থনা করবে। তারা পৃথিবীতে পশুহত্যা বন্ধ করে দিবে। তারা নিজেদের মধ্যে ক্ষমতা নিয়ে যুদ্ধ বন্ধ করার অঙ্গীকার করবে। তারা অঙ্গীকার করবে বিস্তৃত শান্তির। এবং তারা সমস্ত শপথ প্রতিষ্ঠিত করার পর বুঝতে পারবে, পৃথিবীতে তাদের প্রয়োজন ফুরিয়েছে এবং তারা সদলবলে আত্মহত্যা করবে। সমস্ত অনুতপ্ত ঈশ্বরের আত্মহত্যা পৃথিবীকে এক শান্ত উপত্যকার মত নির্মল করে তুলবে। সম্প্রদায় বিলুপ্ত হবে। অন্ধ ধার্মিকেরা মুক্তি পাবে। ঈশ্বরের উদ্দেশ্যে পশুবলি বন্ধ হবে। বন্ধ হবে ধর্মীয় উৎসবের নামে নরহত্যা এবং আরো অসংখ্য পশুহত্যা। ধর্মীয় উৎসবগুলো হয়ে থাকবে কেবলমাত্র জাতির বৃহত্তর সংস্কৃতির অংশ। সমস্ত মানুষ একযোগে পালন করবে মেরি খ্রিস্টমাস, প্রবরণা এবং ঈদ। মানুষ নিজেই ঠিক করে নিবে তাদের খাদ্যাভ্যাস, এবং উৎসবের নিয়ম কানুনগুলো। এবং তারা তাদের সংগমসঙ্গী স্বাধীনতার সাথে বেছে নিবে। এ সবই প্রতিষ্ঠিত হয়েছিল একাধারে ঈশ্বর এবং মানব প্রেমিকা জেনেলিয়ার ইচ্ছাকৌশলে। “জেনেলিয়া”, একজন নারী। একজন শান্তিকামী এবং মুক্তিকামী। “জেনেলিয়া”, আমার শেষ প্রেমিকা। “জেনেলিয়া”, একজন মানবিক কুটকৌশলকারী।
বহুদিন পর মনে হল একটি পূর্ণ কবিতা পোস্ট করি। যদিও গল্পের বাইরে ইদানিং কিছু লেখা হয় না। তবুও কবিতা দিয়েই যেহেতু শুরু, তাই কবিতাও এসে মাঝে মাঝে জাপটে ধরে তখন কবিতা প্রসব না করে উপায় কী? ৥ একদিন যদি বলি, চলো, "পালাই", পালাবে? একদিন যদি বলি একই সঙ্গে বৃষ্টিতে ভিজতে চাই আজ, ভিজবে তুমি? যদি বলি, বন্ধ করো চোখ, অন্ধ হও, শোনাবো কবিতা তোমায়, শুনবে তো প্রিয়ালতা? যদি বলি এই লতানে ঘাষফুল, চলো আজ হৈচৈ খেলি, না করবে না নিশ্চয়ই? যদি বলি, ছুঁয়ে দিই আজ, রাখো সব কাজ, যা আছে হাতে? তুমি নিশ্চয়ই ভয় পেয়ে যাবে না! বিশ্বাস আছে? আছে অনুভূতির স্থিরতা, অথবা আত্মপ্রত্যয়? যদি বলি, ছুঁয়ে দিই? এবারও নিশ্চয়ই ভয় পাবে না, প্রথম বারের মতই থাকবে স্থির, অটল! বিশ্বাস আছে? আছে অনুভূতির স্থিরতা, অথবা আত্মপ্রত্যয়? এবং একটি দীর্ঘ চুমুর আশ্বাস কোনদিন চাই যদি! ভাবতে বসবে না নিশ্চয়ই, বলবে না, এ কেমন আবদার! এ কেমন অকারণ সংলাপ! অহেতুক আলোচনা! আমিও পুরুষ তো, পুরুষের মতই নাক, চোখ, পা, আমারও ইচ্ছে করে প্রেমিকার চুল শুঁকি, বুক জুড়ে করি আঁকিবুকি, তুমি কি তা মেনে নেবে? মানবে তো বলো, মেনে নেবে তো? বিবস বিদগ্ধতা আমাদের সবারই সমান, আছে প্রেম, সুখী প্রাচুর্য, আছে যৌনতা নিয়মিত, মাঝে মাঝে মৌনতা বিষন্ন, আছে আশা, আছে আকাঙ্ক্ষার খড়োতাপ, ঝুপঝাপ মাদকীয় শিশ, আছে নিপবনে সাপ নির্বিষ, জোড়া জোড়া কতো প্রেম ঘুড়ে ফিরে একই কবিতায়, কতো কতো একই প্রেম জড়িয়েছে জোড়া কবিতায়, যদি বলি এই থেকে, আজ থেকে, তুমি আমি একই ঘরে থাকি, একই ঘরে সব পা, সব নাক চোখ, একই ঘরে সব ছবি আঁকি, তুমি কি তা মেনে নেবে সখি, মেনে নেবে যদি দেই ফাঁকি? ৥ "প্রিয়ালতা"
প্লাবনের ছোট্ট ঘরে আমাদের দুঃখ চাপাই হৃদয়ে রুদ্ররোষে অকারণ কান্না তাপাই...
রাজা প্রায়ামের পুত্র হেক্টরের মৃত্যুর ইতিবৃত্ত আমি জানি। বঙ্গবন্ধুর মৃত্যুর ঘটনা এবং ইতিবৃত্তও বারবার পড়েছি, জেনেছি। আজ যে বইটি শেষ করলাম, এটি একজন মহান দেশপ্রেমিক কর্নেল তাহেরের দেশপ্রেম, স্বপ্ন ও একটি সাজানো ফাঁসির মধ্য দিয়ে সে স্বপ্নের অপমৃত্যুর ঘটনাকে কেন্দ্র করে। আমি স্নায়োবিকভাবে ততটা দুর্বল নই। কিন্তু আজ আমার চোখ ভিজে গিয়েছিল বার বার। আহা, একজন দেশপ্রেমিকের মৃত্যু এমনই তো হবার কথা! একজন তাহের, যিনি একটি ভক্স ওয়াগন কিনে নিয়ে পাকিস্তান থেকে পালিয়ে ভারত সীমান্ত পর্যন্ত আসার পর সীমান্ত পাড়ি দিয়ে তারপর মাইল মাইল পথ পায়ে হেঁটে বাংলাদেশে এসেছিলেন মুক্তিযুদ্ধে যোগ দিতে। একজন তাহের, যিনি একটি পা হারিয়েছিলেন এবং দেশকে সংগঠিত করার জন্য মেজর জেনারেল জিয়াকে বন্দি অবস্থা থেকে মুক্ত করার পর নৈতিক সমর্থন দিয়ে বসিয়েছেন সরকারে। অথচ সেই জিয়া তাকে ফাঁসিতে ঝুলিয়েছিল। সুবিধাবাদী জিয়া, যিনি দেশের যে কোন বিশেষ পরিস্থিতিতেও নিজেকে কৌশলে সব বিপর্যস্ত পরিস্থিতি থেকে দূরে রাখতেন। যিনি কোন কিছুর আগেও নন পাছেও নন, অথচ কৌশলে ভবিষ্যতের জন্য সব পথ খোলা রাখতেন, যিনি বারবার বলতেন, আমি রাজনীতি বুঝি না, সেই জিয়াই সুযোগ বুঝে ক্ষমতায় চেপে বসেছেন এবং তার সব সম্ভাব্য শত্রুদেরকে ঝানু রাজনৈতিক কৌশলে পথ থেকে সরিয়েছেন। প্রহসনের বিচার করেছেন। আহা তুলসীপাতা জিয়া! ভোল পাল্টাতে সিদ্ধহস্ত জিয়া! এ দেশের ইতিহাস সত্যিই কলঙ্কিত। কলঙ্কিত না হলে একটি দেশ স্বাধীনতা পাওয়ার পর সেই দেশে জেলহত্যা হয়। কাদেরকে মারা হয়েছে? তাজউদ্দিন আহমেদ, যুদ্ধ চলাকালীন যিনি একটি ডাকোটা বিমান নিয়ে যুদ্ধকে সংগঠিত করার জন্য ভারত বাংলাদেশের মানুষের কাছে কাছে দৌড়েছেন। মারা হয় সৈয়দ নজরুল ইসলামসহ অন্যদেরকে। যে দেশে বঙ্গবন্ধুর হত্যাকারীদেরকে বিদেশে পালানোর জন্য নিরাপদে বিমানে তুলে দেয়া হয়! তখনও কি পাকি হানাদাররা ছিল? শুধু কি পাকিস্তানী ভুট্টো আর আইয়ুবের দোষ দিবেন? যে দেশে পাকিস্তানপন্থী মোস্তাককে সরকারের দায়িত্ব দেয়া হয়! যে দেশে বঙ্গবন্ধুকেও স্বমূলে উৎপাটন করার চেষ্টা করা হয়েছিল! আহা, স্বাধীনতা। এক একজন বীর উত্তম, বীর বিক্রমকে বিনা রাষ্ট্রীয় সম্মানে মাটিচাপা দেয়া হয়েছে এই দেশে। আমার অবাক লাগছে... বিঃদ্রঃ কারো কি জানা আছে কমরেড কর্নেল তাহেরের ছেলে এবং মেয়ে এখন বাংলাদেশে আছেন কি না? জানা থাকলে দয়া করে কমেন্ট এ একবার জানাবেন।
যখন সবাই হালের আলোচিত সংবাদ নিয়ে ব্যস্ত তখন সারাদিন যাবৎ আমি লিখেছি একটি মাত্র বইয়ের রিভিউ। বইটিও একটি জাদরেল বই। রিভিউটি পড়লেই বোঝা যাবে ইয়স্তেন গার্ডারের লেখা “সোফির জগৎ” বইটির কথা এভাবে কেন বলছি। বইয়ের ছবিটি ভালোভাবে তোলা যায়নি বলে দুঃখ প্রকাশ করছি। আশা করছি রিভিউটি সেই দুঃখ ‍ভুলিয়ে দিবে। এক. “সোফির জগৎ” বইটি পড়ার পর পর আরও দুটি বই পড়া শেষ করেছি। কিন্তু সাহস হয়নি “সোফির জগৎ” বইটির রিভিউ লিখতে। এটি এমন একটি বই যার রিভিউ লিখার কথা চিন্তা করাও একটু জটিল। কারণ বইটি পড়তে পড়তে প্রতি পৃষ্ঠাতেই আমাকে দাগ টানতে হয়েছে। কোট করতে হয়েছে মোটা এবং চিকন টেক্সট মার্কার দিয়ে। এত বেশি তথ্য সমৃদ্ধ একটি বই আমার আরও বহু আগেই পড়ার প্রয়োজন ছিল বলে মনে হয়েছে। কেউ যদি মনে করে দর্শন বিষয়ে মোটামুটি ধারণা থাকা প্রয়োজন তাকে সোফির জগৎ বইটি পড়তেই হবে। বইয়ের ধারণার সাথে মিল রেখে আমার নিজস্ব কিছু যুক্তি এবং উদাহারণও থাকবে রিভিউটিতে। লেখক ইয়স্তেন গার্ডার নরওয়ের অসলোতে থাকেন। দীর্ঘকাল যাবৎ দর্শন পড়িয়েছেন নরওয়ের বার্গেন শহরে। এখনও বেঁচে থাকা এই লেখক অনবরত লিখে চলছেন। পাশ্চাত্য দর্শনের ইতিহাস নির্ভর এই বই তিনি লিখেছেন একটি উপন্যাসের ছলে। যে উপন্যাসের নায়ক একজন প্রাপ্ত বয়স্ক দার্শনিক, যার নাম অ্যালবার্টো নক্স এবং নায়িকা একজন পনের বছরের কিশোরী শিক্ষার্থী, যার নাম সোফি অ্যামুন্ডসেন। মূল বিষয় ভাবতে গেলে তাদেরকে নায়ক নায়িকা না ভেবে শিক্ষক এবং ছাত্রীই ভাবা বাঞ্ছনীয়। কারণ অ্যালবার্টো নক্স সোফিকে বিভিন্ন চিরকুট, বিশাল আকারের অনেকগুলো চিঠি এবং কাঠের দরজায় লেখা এসবের মাধ্যমে এমন কি নিজের সামনে বসিয়ে শুধুমাত্র দর্শনের পাঠ শিখিয়েছেন। যদিও উপন্যাস শেষ হওয়ার পূর্ব পর্যন্ত বোঝার উপায় নেই যে সোফি এবং অ্যালবার্টো নক্স এর সম্পর্ক আসলে কোন দিকে যাচ্ছে। আমি পাঠক হিসেবে একগুয়ে। আমি কখনও বইয়ের শেষে কী ঘটতে পারে তা আগে থেকে গেজ করার চেষ্টা করি না। মনে হয় মূল বিষয় অথবা শেষটা জানার পর অনেক খুঁটিনাটি বিষয় জানার বাইরে চলে যাবে। তাই আমি ধীরে ধীরে এগিয়ে যাই একদম শেষ অক্ষর পর্যন্ত। সে যা’ই হোক, সোফির জগৎ আসলে কী? বইটির নাম দেখে অনেকেই বুঝবে না সোফি একজন পনের বছরের মেয়ের নাম এবং একজন দার্শনিকের সাথে পরিচয় হবার পর থেকে দর্শনই হয়ে উঠেছিল তার একটি অনন্য জগৎ। এবং ঠিক এই কারণেই বইটির নাম লেখক দিয়েছেন “সোফি’স ওয়ার্ল্ড”। “কোন এক পর্যায়ে কোনো একটা কিছু নিশ্চয়ই শূন্য থেকে সৃষ্টি হয়েছিল...” এই বাক্যটি দিয়ে বইটি শুরু। এবং সাদা রঙের দুটি বেনামী খাম পাওয়ার মাধ্যমে শুরু হয়েছিল একজন কিশোরীর কৌতুহল। এবং সেই যে কৌতুহল তা সোফি ধরে রেখেছিল উপন্যাসের শেষ পর্যন্ত। কারণ বইটিতে এমন একটি বাক্যও আছে যার মূল কথা হলো, “আমাদের মনের কৌতুহলই আমাদেরকে ইনভেন্টিব করে তোলে”। দুই. আমাদের দেশে বিসিএস পরীক্ষার প্রশ্ন আসে ‘সর্বশেষ অলিম্পিকে সবচেয়ে বেশি সোনার মেডেল কে পেয়েছে।’ এই প্রশ্ন খুবই গুরুত্বপূর্ণ একজন পরীক্ষার্থীর জন্য। অথচ এমন কোন প্রশ্ন পরীক্ষায় আসে না যে, “তুমি আসলে কোথা থেকে এলে” অথবা “পৃথিবীর উৎপত্তি কোথা থেকে”। সোফির জগৎ উপন্যাসটিতে এমনই প্রশ্নে ঠাসা এবং নায়ক অ্যালবার্টো নক্স প্রতিটি প্রশ্নের উত্তরই দিয়েছেন কিশোরী সোফিসহ সমস্ত পাঠককে। অ্যালবার্টো নক্স প্রথমেই সোফিকে বলেছিলেন, “আমি চাই তুমি একটি অনুসন্ধানী মনে অধিকারী হও”। সুতরাং এই একটি পরামর্শই একজন মানুষকে সারা জীবন তাড়িয়ে বেড়াতে পারে। যা বিশেষ করে অলস বাঙ্গালির ভেতর একদমই নেই। অবাক হবার মতো কথা হলো, লেখক আমাদের ভাবনার সাথে মিল রেখে এমন কিছু বিষয় তুলে ধরেছেন যেগুলো আমি না লিখে পারছি না। তিনি বলেছেন, সাধারণত মানুষের চিন্তা-ভাবনার দৌড় হলো এ পর্যন্ত, যেমন ধরুন, “শেয়ারবাজার আজ কতটা চাঙ্গা হলো” অথবা “প্রিন্সেস ডায়ানা নাকি আবার মা হচ্ছেন?”। বাংলাদেশের ক্ষেত্রে সাধারণ মানুষের দৃষ্টি আকর্ষণের বিষয়গুলো আমি বলবো। যেমন ধরুন, আমাদের বাংলাদেশী পত্রিকায় প্রতিদিনই বিশাল বড় ছবি দিয়ে আন্ডার লাইন আসে, “নায়িকা ববি আবার প্রেমে পড়েছেন” অথবা নায়ক সাকিব খান এবার হজ্জ্ব করবেন”। এবার বলুন, কতটা হাস্যকর বাস্তবতার মধ্যে আমরা বাস করছি। আমরা কথিত সেলিব্রেটিদের মল ত্যাগের খোঁজ খবর যতটা রাখি নিজেদের এবং ছেলে সন্তানের জ্ঞানের পরিধিরা খোঁজ ততটা রাখি না। সোফির জগৎ বইয়ের যে লাইনটি আমার কাছে সবচেয়ে প্রিয়, সেটি হলো, “মনে হয় যেন বড় হয়ে ওঠার প্রক্রিয়াটি চলার সময় আমরা বিস্মিত হওয়ার ক্ষমতা হারিয়ে ফেলি। আর তাতে করে খুব গুরুত্বপূর্ণ একটা কিছু হারিয়ে ফেলি আমরা।” ব্যাপারটি বুঝতে পেরেছেন? বিষয়টি হলো, ছোট বেলায় একটি পিপড়ার চলাচলের ঘটনাও আমাদেরকে কৌতুহলোদ্দীপিত করত কিন্তু ধীরে ধীরে যখন বড় হতে শুরু করেছি জগতের কোন কিছুই যেন আর আমাদেরকে টানে না। সুতরাং দ্বিতীয়বার বলছি, ‘আমাদের কৌতুহলোদ্দীপনাই আমাদের সৃষ্টিশীলতা।’ বইটির একটি বিশেষ লাইন হলো, “এই প্রথমবারের মত এ কথা বলা গেল যে, “পুরান” মানুষেরই মতামত ছাড়া কিছু নয়”। যদিও বিষয়টি বিতর্কিত। কিন্তু আমার নিজস্ব ধারণার সাথে এই লাইন একেবারের সামঞ্জস্যতা রাখে। সকলের জানার প্রয়োজন আছে এমন সব লাইন একটি রিভিউতে তুলে দেয়া সম্ভব নয়। কারণ তাহলে রিভিউটিই হয়ে যাবে একটি ছোটখাট বই। তবুও কষ্ট স্বীকার করে কিছু লাইন না লিখলে রিভিউটি লেখাই স্বার্থক হবে না। যেমন, একটি লাইন দেখুন, “অতীতকালের নারীদেরকে নারী এবং চিন্তাশীল মানুষ এই দুই দিক থেকেই অবদমিত করে রাখা হয়েছিল, যা খুবই দুঃখজনক, কারণ এর ফলে অত্যন্ত গুরুত্বপূর্ণ অভিজ্ঞতার একটি বিরাট অংশই হারিয়ে গেছে।” কি দারুণ বাস্তব সত্য। ভেবে দেখুন, নারী-পুরুষকে সমানতালে এগিয়ে যেতে দিলে পৃথিবী এখন আরও বহুগুণ এগিয়ে থাকত কিনা? তিন. প্রথমেই বলেছি, সোফির জগৎ বইটি এমন বই যে, প্রতি পৃষ্ঠায় আমাকে কোট করতে হয়েছে। মূলত বইটি লেখা হয়েছে পৃথিবীর পাশ্চাত্য অঞ্চলের প্রচীনতম থেকে শুরু করে কমপক্ষে ১৮০০ শতাব্দি পর্যন্ত দার্শনিকদের নানান ভাবনা চিন্তা। প্রাচীনতার কথা বিচার করলে পৃথিবীর প্রথম দার্শনিক হলেন “থেলিস”, যার জন্ম হয়েছিল ৫৮৫ বিসি বা খ্রীষ্ট পূর্বাব্দে। তার জন্ম হয়েছিল এশিয়া মাইনরের মিলেটাসে। এর পরবর্তী যে দার্শনিকের ব্যাপারে সামান্য তথ্য পাওয়া যায় তার নাম “অ্যানাক্সিম্যান্ডার”। এর পর আসে “পার্মেনিদেস” এর নাম। এসব দার্শনিকেরা সবাই’ই প্রাণের আবির্ভাব, পৃথিবীর উৎপত্তি এসব নিয়ে মাথা ঘামিয়েছিলেন। আবার বলি, এই যে এত দার্শনিকদের নিয়ে বইটি লেখা, এগুলো সবই গল্পচ্ছলে সোফি অ্যামুন্ডসেনকে বিভিন্ন উপায়ে বলে যাচ্ছেন অ্যালবার্টো নক্স। যিনি ইতিমধ্যে হয়ে উঠেছেন সোফির জীবনে খুবই গুরুত্বপূর্ণ একজন। এবং সোফির মা যাকে ভেবেই নিয়েছেন নক্স হয়ত সোফির কোন বয়ফ্রেন্ড। কারণ সোফি প্রায় প্রতিদিনই অ্যালবার্টো নক্স এর নিকট থেকে চিঠি পায় এবং মাঝে মাঝেই সে কোথায় যেন উধাও হয়ে যায়। সোফির মা আঁচ করতে পারেন, সোফি নিশ্চই অ্যালবার্টো নক্স এর সাথে কোথাও না কোথাও দেখা করতে গিয়েছে। এবং সত্যি বলতে সোফি ঠিক তা’ই করত। অথচ এই দেখা করা কিন্তু গোপন কোন অভিসার নয়। এটি ছিল দর্শনের ক্লাস। কারণ ইতিমধ্যে সোফির সবচেয়ে বৃহৎ কাজ হয়ে উঠেছে অ্যালবার্টো নক্স এর কাছ থেকে দর্শনের গল্প শোনা এবং জগৎ সম্পর্কে আকাশ পাতাল ভাবা। সোফির জগৎ বইটিতে এরপর এসেছে প্রাচীন “হেরাক্লিটাস এবং এম্পিডক্লেস” এর দর্শন। এই দুজনের পরই এসেছে প্রাচীন “অ্যানাক্সাগোরাস” এর কথা। অ্যানাক্সাগোরাসকে বলা হয় এথেন্সের প্রথম দার্শনিক, যাকে নাস্তিকতার অভিযোগে শহর ত্যাগ করতে বাধ্য করা হয়। এটাই সত্য এবং ইতিহাস তা'ই বলে যে, সাধারণের বাইরে অসাধারণ এবং অন্তরচক্ষুসম্পন্ন যারা তাদের অধিকাংশেরই ভাগ্যেই জীবনের নানা সময়ে নেমে এসেছিল নানান বিপর্যয়। তারা সেসব মেনে নিয়ে দৃষ্টান্ত স্থাপন করে গিয়েছেন। অ্যানাক্সাগোরাস এর পরেই আসে “ডেমোক্রিটাস” এর নাম। ডেমোক্রিটাসই প্রথমে পরমানু তত্ত্বের ধারণা দিয়েছিল বলা হয়ে থাকে। শুনে অবাক লাগলেও সত্য যে, ডেমোক্রিটাসই সেই ব্যক্তি যিনি পারস্যের রাজার হবার বদলে প্রকৃতির একটি নতুন কারণ বা তত্ত্ব আবিস্কারকে বেশি মূল্যায়ন করতেন। এবং এর পরবর্তীতেই আসে দার্শনিক “হিপোক্রিটাস” এর নাম। প্রাচীনতম এসব দার্শনিকের পরই বইটিতে এসেছে বহুল আলোচিত দার্শনিক “সক্রেটিস” এর নাম। যিনি পথে পথে ঘুরে মানুষকে জ্ঞান শিক্ষা দিতেন। যিনি দেখতে ছিলেন অসুন্দর এবং কদাকার। অথচ ওরাকল নামক এক ব্যক্তির ভাষ্যমতে সক্রেটিসই ছিলেন এথেন্সের সবচেয়ে জ্ঞানী ব্যক্তি এবং যাকে ৩৯৯ খ্রিষ্টপূর্বাব্দে হেমলক রস খাওয়ানোর মাধ্যমে হত্যা করা হয়। সক্রেটিসের পরে আসে তার শিশ্য প্লেটো এবং পরবর্তীতে এরিস্টটল এবং আলেকজান্ডারের নাম। এই তিন দার্শনিক এবং এক ইম্পেররের কথা মোটামুটি সবার জানা। সক্রেটিস বলতেন, “হাজারটা উত্তরের চেয়ে একটা প্রশ্ন অনেক বেশি বিস্ফোরক।” এবং তিনি পথেঘাটে মানুষকে ধরে ধরে শুধু প্রশ্নই করতেন। অথচ অবিশ্বাস্য হলেও সত্য যে, সক্রেটিস কোন কিছুই লিখে যাওয়ার পক্ষপাতি ছিলেন না। তার যে ধারণাগুলো আমরা এখন পাচ্ছি তা তার হয়ে তার শিশ্য প্লেটোই আমাদের মাঝে ছড়িয়ে দিয়েছেন। চার. বইটিতে আছে সোফিস্টদের কথা, যারা তখনকার যুগে এথেন্স এবং গ্রীসে জ্ঞান চর্চা করতেন এবং মানুষের শিক্ষক হিসেবে কাজ করতেন। মূলত সোফিস্ট মানেই জ্ঞানী বা প্রজ্ঞাবান। এরিস্টটল ছিলেন সেই সোফিস্টদেরও শিক্ষক। তিনি ছিলেন এমন দার্শনিক যিনি পৃথিবীর সমস্ত কিছুকে ঢেলে সাজাতে চেয়েছিলেন। এবং তিনিই বৃক্ষ এবং প্রাণীকে বিভিন্ন প্রজাতিতে বিভক্ত করার ধারণা সূত্রপাতকারী। তিনি ঈশ্বরকে বলতেন ফার্স্ট মুভার। বইটিতে একটি চরিত্র আছে হিল্ডা। যাকে উদ্দেশ্য করে একজন মেজর চিঠি লিখতেন। অথচ চিঠিগুলো আগে আসতো সোফির কাছে। সত্যি বলতে এটি ছিল সোফিকে পড়ানোর একটি কৌশল। বইটিতে বিবেকের সংজ্ঞা এভাবে দেয়া হয়েছে যে, “বিবেক হচ্ছে ন্যায়-অন্যায়ের ব্যাপারে মানুষের প্রতিক্রিয়া ব্যক্ত করার ক্ষমতা।” আমরা বইটিতে এর পরেই পাবো “স্টোয়িক” দর্শনের কথা। স্টোয়িক বলতে আমাদেরকে পরিচয় করিয়ে দেয়া হয়েছে বিরাগীদের সাথে। অর্থাৎ যারা কোন কিছুর প্রতিই আগ্রহ প্রকাশ করতেন না। বরঙ তারা জীবনকে সুখ স্বচ্ছন্দের বাইরে রাখতেই বেশি পছন্দ করতেন। এমনই অন্য একটি পথ রয়েছে, যাকে বলা হয় “সিনিক দর্শন”। “ডায়োজেনেসিস” নামক এমন এক দার্শনিক ছিলেন যিনি বিবাগী ছিলেন এবং সংগতি থাকার পরও তিনি থাকতেন রাস্তার পার্শ্বের বড় আকারের একটি কলসির ভেতর। সিনিক দর্শন এবং দার্শনিক ডায়োজেনেসিস এর নামটি আমি জানতে পেরেছি নিশিক্তের অডিও বুক “ফিলোসোফি পাঠ” থেকে। এবং এর পরেই আমরা শুনবো দার্শনিক “সিসেরোর” কথা। যাকে বলা হয় মানবতার ধারণার স্রষ্টা। এবং ঠিক এর পরেই আসে “সাইরেনাইক এবং এপিকিউরিয়দের” কথা। সাইরেনাইক বলতে বোঝানো হয় ভোগবাদকে। যে তত্ত্বের স্রষ্টা ছিলেন দার্শনিক প্লেটোরই শিশ্য দার্শনিক “এরিস্টিপপাস”। এবং যিনি মনে করতেন, “আনন্দের চেয়ে ভালো আর কিছু নেই।” সত্যি বলতে সাইরেনাইক বা এপিকিউরিয়দের ঠিক বিপরীত অবস্থানে ছিল স্টোয়িক এবং সিনিকরা। বইটিতে এরপর আসে “মরমীবাদ এবং সীমাইটদের” কথা। যারা গোড়ার দিক থেকেই এক ঈশ্বরে বিশ্বাসী। আসে “সেমিটিক এবং হেলেনিস্টিকদের” কথা। এর পর আছে ইন্দো ইউরোপের ইতিহাসের অংশ এবং ইহুদী ধর্মের কিছু আলোচনা। যার হাত ধরে আসে যিশু, পল। এবং আমরা এদের হাত ধরে চলে আসি মধ্যযুগে। আমরা চলে আসি সেন্ট অগাস্টিন এর কাছে। যিনি বলতেন “মানুষ আধ্যাত্মিক প্রাণী।” আসে সেন্ট টমাস এ্যাকুইনাস। আসে বাইবেল বিতর্ক এবং নারী পুরুষের সৃষ্টির কিছু তর্কতত্ত্ব। পাঁচ. ঠিক মধ্যযুগের পরই আসে রেনেসা। যে যুগে শিক্ষা দিক্ষার দিক দিয়ে শুরু হয় নব বিপ্লবের। এবং হিল্ডা এবং সোফির কাছে অনবরত আসতে থাকে নতুন নতুন তত্ত্বের নতুন নতুন চিঠি। এবং রেনেসার যুগেই ইংরেজ দার্শনিক “ফ্রান্সিস বেকন” এর জন্ম হয়। যিন বলেন একটি বিখ্যাত উক্তি, “জ্ঞানই শক্তি”। এবং আমরা আসি বৈপ্লবিক চিন্তার নতুন দার্শনিক এবং বিজ্ঞানী “গ্যালিলিও” এর কাছে। যিনি খ্রিষ্ট ধর্মের সাথে দ্বন্দমূলক একটি তত্ত্বের আবিস্কার করে খ্রিষ্টীয় যাযক এবং উচুমহলের রোষাণলে পতিত হন। এবং তাকে বেঁচে থাকার জন্য ইচ্ছের বিরুদ্ধে ক্ষম চাইতে হয়। সত্যি বলতে এখনকার যুগের মতই যত উচু মহলের হোক না কেন অন্ধ মানে অন্ধই। যারা সত্যকে সহজে মেনে নিতে পারে না। এবং এখনও পৃথিবীজুড়ে একই অবস্থা বিরাজমান। কট্টর ধর্মপুজারীরা নতুন আবিস্কারকে কখনোই মেনে নিতে পারে না। যদিও তারা পরবর্তীতে সেসব আবিস্কারের ফল পরিপূর্ণভাবে ভোগ করে নির্লজ্জের মত। এবং অবাক হলেও ঠিক একইভাবে পরবর্তীতে গ্যালিলিওর ধারণাই সত্য প্রমাণিত হয়েছিল। যদিও তার জীবদ্দশায় শতভাগ লোকই ছিল তার মতবাদের বিরুদ্ধে। এখনও মেজরিটিকেই মূল্যায়ন করা হয়। অথচ পৃথিবীর অল্প কিছু মানুষই সত্যিটা দেখার চোখ নিয়ে জন্মায়। এবং যে কোন যুগেই নিরানব্বই ভাগ মানুষই থাকে সেই একজন সম্পর্কে বিরূপ এবং প্রকৃতি সম্পর্কে অজ্ঞতায় পরিপূর্ণ। এবার আপনি ভাবুন, আপনি কি সাময়িক জনপ্রিয়তার খাতিরে সেই নিরানব্বই জনকে সাপোর্ট করবেন, নাকি সকলের বিরূপ একজনকে, যার চিন্তাধারা মেজরিটির সাথে সাংঘর্ষিক? সে যা’ই হোক, গ্যালিলিও’র মতো ভাগ্য নিয়ে আরও একজন দার্শনিক জন্মেছিলেন যার নাম ছিল “জিওর্দানো ব্রুনো”। এবং যার মতবাদ প্রচলিত জনপ্রিয় ধর্মের বিরুদ্ধে যাওয়ার ফলে ১৬০০ খ্রিস্টাব্দে তাকে জ্যান্ত পুড়িয়ে মারা হয়েছিল। অথচ তার মতবাদও পরবর্তীতে সত্য প্রমাণিত হয়েছিল। অথচ অন্ধ ধর্ম কখনোই সত্যকে গ্রহণ করতে পারেনি। যুগে যুগে যার জন্য বলি হতে হয়েছিল শতাব্দির সবচেয়ে জ্ঞানী মানুষদের। এবং এখনও এই আগ্রাসন চলমান। এখনও প্রচলিত ধর্মের বিরুদ্ধে মুষ্ঠিমেয় যারা বলে তাদেরকে হত্যা করা হয়। অথচ যারা হত্যা করে তাদের নাম যুগের সাথে ধুলোয় মিশে যাবে, কিন্তু যাকে হত্যা করা হবে সে আরও নতুনভাবে বেঁচে উঠবে শতশত বছর পর হলেও। ছয়. বইটিতে পরবর্তীতে আসে দার্শনিক “ডেমোক্রিটাস” এর নাম। এবং আসে দার্শনিক “দেকার্তে” এর নাম। যাকে বলা হয় আধুনিক দর্শনের জনক। এবং আমরা এক এক করে আসি দার্শনিক “স্পিনোজা’র” কাছে। ধর্মবিরোধী এই ইহুদী দার্শনিককে তার সত্য মতবাদের জন্য তার সম্প্রদায় থেকে বহিষ্কার করা হয়। স্পিনজো অসম্ভব সব সুন্দর ব্যাখ্যা এবং তত্ত্ব দিয়েছেন পৃথিবীর বিভিন্ন গুরুত্বপূর্ণ ব্যাপারে। এবং আমি স্পিনজোর বিষয়ে জানার পর বইটির পাতায় লিখে রেখেছি, “আই লাভ স্পিনজো”। এবং স্পিনজোই ছিলেন শতাব্দীর সেরা দার্শনিক। স্পিনজোর পর পরই বইটিতে এসেছে “জন লক” এর কথা। আসে দার্শনিক “হিউম”। যিনি ছিলেন অভিজ্ঞতাবাদী এবং একই সাথে বুদ্ধিবাদী দার্শনিক। ইয়স্তেন গার্ডার সোফির জগৎ বইটির ২৯০ পৃষ্ঠায় সোফিকে একটি গুরুত্বপূর্ণ কথা বলেছেন। যেটি হলো, “সেফি, এই কোর্স এর মাধ্যমে তোমাকে আমি যদি মাত্র একাটি জিনিসও শেখাতে চাই তো সোটা হলো হুট করে কোনো সিদ্ধান্ত না নেয়া।” ব্যক্তিগতভাবে আমার দারুণ পছন্দ হয়েছে কথাটি। আমি লাইনটি কোট করে সাইন করে রেখেছি। সে যা’ই হোক, এর পরেই আসে মহান দার্শনিক “বুদ্ধের” কথা। প্রাণী জীবন সম্পর্কে যার দর্শন ছিল অনন্য। যিনি ধর্মের জগতে প্রচলিত এবং কল্পিত ঈশ্বরবিহীন নতুন ধারণার প্রবর্তন করেন। যিনি জীবকে ভালোবাসার কথা বলেন এবং জগতের মুক্তিই ছিল যার ধ্যান ও জ্ঞান। তার ব্যাপারে যেহেতু সকলেই অবগত সেহেতু খুব বেশি বলার প্রয়োজন নেই। এর পরই আসে “বার্কলের” কথা। যিনি ছিলেন একজন অভিজ্ঞতাবাদী দার্শনিক। আসে দার্শনিক “কান্ট” এর কথা। এবং বইটির মাধ্যমে আমি নতুন এ তথ্যটি জানলাম যে, “কান্ট ছিলেন জাতিসংঘের ধারণার জনক।” বইটির ৩৫৫ পৃষ্ঠায় আমরা একটি দারুণ লাইন দেখতে পাই, যেটি হলো, “দর্শন রুপকথার ঠিক বিপরীত”। এই লাইনটির শেষেও আমি সাইন করি। মূলত দর্শন হলো যুক্তি এবং তত্ত্ব। এখানে কল্পনা এবং অন্ধ বিশ্বাসের কোন অবকাশ নেই। বলা হয়েছে, “যা দেখো তা’ই বিশ্বাস কোরো না”। মূলত এগুলোই দর্শনের মূল বিষয়। দর্শন আসলে যাচাই করা, অন্তরদৃষ্টি দিয়ে দেখা এবং হৃদয় দিয়ে সত্যকে উপলব্ধি করার চেষ্টা। সাত. এরপর আসে রোমান্টিসিজম এর কথা। আসে “কার্ল মার্ক্স এবং এ্যাঙ্গেলেস” এর হাত ধরে প্রলেতারিয়েত এবং বুর্জোয়াদের আলোচনা। আমরা অনেকেই এই বিষয়গুলো জানি। বইটি পড়লে আরও গভীরভাবে জানা যাবে আশা করি। এরপর আসে মানব জগতের এক প্রলয় সৃষ্টিকারী তত্ত্বের জনক “চার্লস ডারউইনের” নাম। নতুন করে তাকে পরিচয় করিয়ে দেয়ার কিছু নেই। ডারউইনের নাম শোনেনি এমন মানুষ পৃথিবীতে খুব কমই পাওয়া যাবে। যার হাত ধরে আমরা পাই বিবর্তনবাদের দারুণ দারুণ তত্ত্বগুলো। এরপর আসে সর্বজ্ঞানের পণ্ডিত “ফ্রয়েড” এর নাম। যিনি সৃজনশীলতার সংজ্ঞা দিয়েছেন। সংজ্ঞা দিয়েছেন নতুন চিন্তার ধারণার। যদিও নারীদের নিয়ে বিরূরূপ ভাবনার জন্য আমি এরিস্টটল এবং ফ্রয়েডকে অপছন্দ করি। সে যাক... ঠিক এর পরেই একটি অধ্যায় হলো, “আমাদের নিজেদের কাল”। যে অধ্যায়ের মধ্যে আলোচনা করা হয় ইয়স্তেন গার্ডার এবং সোফির দৃষ্টিভঙ্গির সমালোচনা এবং বিভিন্ন দার্শনিকদের সাথে নিজেদের আলোচনার সমালোচনা। আসে দার্শনিক “নিটশে” এর নাম। এবং বইটি শেষ হয় একটি গার্ডেন পার্টির মধ্যে দিয়ে। যে পার্টিতে সোফিকে দর্শন শিক্ষা দেয়া শেষ হয়। এবং একটি দারুণ ভোজনসভা হয় সেদিন। এবং সকলের মাঝেই এক রুপবান যুবকের সাথে সোফির বান্ধবী চলে যায় শারীগত অভিসারে। এবং ঠিক সেদিনই ইয়স্তেন গার্ডারের কল্পিত সোফি এবং এ্যালবার্টো নক্স হারিয়ে যান। একটি চমৎকার বইয়ের ধারণাগুলোকে কখনোই এত ছোট করে টাচ করা সম্ভব নয়। তবুও আমি চেষ্টা করেছি আমার নিজের মত করে। যারা বইটি পড়েননি আশা করি তাদের জন্য এই রিভিউটি কাজে লাগবে। এবং সোফির জগৎ বইটি পৃথিবীর ইতিহাসে একটি অনন্য বই। বইটি প্রত্যেক মানুষেরই অন্তত একবার পড়া উচিত। শুভ কামনা। শুভ বই পড়া।
"দয়া'র" ধারণা মানুষকে অন্যের মুখাপেক্ষী এবং অন্যের প্রতি নির্ভরশীল করে রাখে। মানুষের অকর্ম এবং অলসতার জন্য "দয়া" শব্দটি ব্যাপকভাবে দায়ী।
নিজেকে নিয়ে ছুটছি একাই নিজেকে দিচ্ছি দোষ নিজের উপরে যতটুকু পারি মিটিয়ে নিচ্ছি রোষ! 27
ছোটগল্প মানে কি এমনই কিছু? যেমন, "বাস থেকে নামলাম, চামেলির সাথে দেখা হলো, বৃষ্টি আসলো, তারপর আমরা ভিজলাম এবং প্রেমে পড়লাম, তারপর বিয়ে হলো, সন্তান হলো, তারপর ডিভোর্স।" ছোটগল্প মানে কি এমন কিছু? যেমন, "রহিমা মানুষের বাসায় কাজ করে, প্রতিদিন সকালে ঘুম থেকে উঠে নাস্তা খায়, তারপর সারাদিন কাজ করে, বাচ্চাদের জন্য সন্ধ্যায় খাবার নিয়ে আসে, আর একদিন দুর্ঘটনায় মারা যায়, রহিমার বাচ্চারা কাঁদে।" ছোটগল্প মানে কি এমন কিছু? যেমন, "আকলিমার বিয়ে হলো কয়েকদিন, তাকে তার শাশুড়ি ভালো জানে না, শাশুড়ির সাথে তার ঝগড়া বিবাদ হয়, এই নিয়ে স্বামীর সাথেও ঝগড়া হয়, আর আকলিমা বাপের বাড়ি চলে যায়।" ছোটগল্প মানে কি এমন কিছু? যেমন, " উনিভার্সিটিতে যাই, ক্লাস করি, মৃদুল স্যারকে ভালো লাগে, যখন তখন তার সাথে কথা বলতে চাই, সে পাত্তা দেয় না, সে কারণে একদিন আত্মহত্যা করি, তারপর মৃদুল স্যার কান্দে।" ছোটগল্প আসলে কী? খাইছি, বইছি, নাইছি, সংসারে বনাবনতি নাই, প্রেমিকার সাথে দেখা করছি, চুমু খাইছি, সে লজ্জা পাইছে এসবের সাথে গদবাধা কিছু আবেগেী শব্দটব্দ টাইপের কিছু? নাকি আরও অন্য রকম কিছু, যা মানুষকে ভাবায় এবং স্বপ্নাবিষ্ট করে? মানুষকে ঘোরের মধ্যে নিয়ে যায় এবং মানুষকে নিয়ে নতুন কোন জগতে ভ্রমণ বিচরণ করে এবং মানুষের হৃদয়কে দারুণভাবে প্রভাবিত করে? ছোটগল্প আসলে কী?
সন্ধ্যা তোমার পায়ের কাছে নতজানু, স্নেহে আমি ছুয়ে দিতেই বলছো পালাই, এ কেমন লজ্জাবতী লজ্জা তোমার... আমি তবু অকারণেই নৌকো চালাই...
অনেকেই বলেন, বই কেনার টাকা নেই। বই কিনবো কী করে। পড়বো কী করে। আমি জানি না, তারা ভাত খায় কি-না। তারা জামা পরে কি-না। তারা লিপস্টিক কিনে কি-না। তারা চায়ের দোকানে বসে কি-না এবং ডাটা শেষ হয়ে যাওয়ার পর ফোন রিচার্জ করে কি-না। যে জাতি বইকে এসবের চেয়ে কম গুরুত্ব দিবে সে জাতি কোনদিন কোন প্রশ্নেরই সঠিক উত্তর পাবে না। যেমন ধরুন, বাচ্চাদের আচরণ রোজরোজ এমন খাপছাড়া হয়ে যাচ্ছে কেন? বাবা মা কেন সন্তানের স্বাধীনতার গুরুত্ব বুঝতে চায় না এবং কেন প্রায়শই অকারণ ইস্যু নিয়েই ঘর তোলপাড় করে? সন্তানরা কেন মা বাবার কথাকে মূল্য দেয়ার প্রয়োজন মনে করছে না? কেন শাশুরীর সাথে পুত্রবধূর অবনাবনতি পরিবারের একটি নিত্য সমস্যা হয়ে দাঁড়িয়েছে? সরকারী লোকেরা কেন ঘুষকে বেতনের টাকার মতোই বৈধ মনে করছে? স্কুলের টিচাররা কেন সঠিকভাবে পড়াশুনা শেখায় না ছাত্রদের? রাস্তায়, বাসে, রেলে কেন আমাদের মায়েরা, বোনেরা হেনস্তা হয়? কেন বখাটে হয়ে উঠছে আমাদের ভাইয়েরা? কেন অন্যের মেয়েকে অকারণ বিরক্ত করাই টিনএজদের দৈনন্দিন কাজের অংশ হয়ে দাঁড়িয়েছে? কেন নিয়ম ভঙ্গই দেশের সংস্কৃতি হয়ে উঠেছে? সর্বপরি আমি কেন আমার অধিকার পরিপূর্ণভাবে বুঝে নিতে পারছি না। নানান ভাবে আমি কেন বঞ্চিত হই আমার দেশের নাগরিক সুবিধা থেকে? আমার বাক স্বাধীনতায় কেন হহস্তাক্ষেপ করা হয়। এমন আরও অনেক প্রশ্নের উত্তর পাবে না, যদি মানুষের কাছে বইয়ের মূল্য অন্য সব কিছুর চেয়ে কম হয়ে যায়। বই যদি নিজের গুরুত্ব হারায়। জাতির জন্য এই হুমকী ভয়াবহ। জাতির জন্য এই ক্ষতি অভাবনীয়। কারণ একটি জাতির অর্থনৈতিক উন্নয়নের পাশাপাশি মননঘটিত উন্নয়ন না হলে সে জাতিতে সূর্য সন্তান বলে কিছু থাকবে না। বিদ্যাহীন টাকার গরমে মানুষেরা হবে উগ্র, নীতিহীন, উলঙ্গ। 
কবি, রেখে গেছো পদচিহ্ন সবুজের গলি পথে লাল রেখা, দিয়ে গেছো আকি... ভুল করে ভুল ঢাকি, তবু বিষণ্ন দ্বীপ হয়ে একা বসে থাকি,
"নার্সিসাস" [] এক ভাগ্য বিন্যাসের কথা ভাবতে ভাবতেই আমার চলে গেল বহু বছর। আমি যাকে কাল্পনিক দেখি, সে থাকে পাক্ষিনাশা গ্রাম থেকে দূরবর্তী এক সার্কাসে। সে থাকে গান শোনানোর জন্য। সে থাকে হুজুরের মনোরঞ্জনের জন্য। সে থাকে অনিচ্ছাকৃত মর্ষকামীতার জন্য। সে থাকে পালানোর জন্য অপেক্ষারত। আমার বাড়িটি হলো কুন্তলদিঘির দক্ষিণের কেয়াবনের কাছাকাছি। ওখানে আমার এক বড় বাড়ি। সমস্ত বাড়ি জুড়ে আম কাঠালের গাছ। বাড়ির লম্বা দরজা। দরজার মাথায় পুরোনো ইটে বাঁধাই করা গেইট। গেইটের দু'পাশে দু'টি কনকচাঁপার গাছ। বৈশাখ হলুদ ফুলের ঘ্রাণে মায়াসাপেরা এসে বসে গাছের তলায়। আমার দাদু মীর হাসিম সাহেব গেইট পত্তন করেছিলেন ১৮০০ শতাব্দীর শেষের দশকে। গেইটের ভেতর থেকে দুই দিকে বাগান। বাগানের মধ্যে দিয়ে ঘরমুখী লম্বা রাস্তা। রাস্তার দুই পাশে পাতাবাহারী গাছ। রাস্তার উপরে কাঠাল পাতার পাতলা ছায়া। পাতলা রোদের ছটা। আলোগুলো নাচে। হাঁটতে হাঁটতে আমি আলোর নাচন দেখি। তারপর পাতার ছায়ার ফাঁক দিয়ে আলোর নাচনে পা ফেলে আমি হাঁটি। ঘরে আসি। কিছুক্ষণ বিশ্রাম নেই। তখন ঘরের চারদিক আরও নির্জন হয়ে ওঠে। তখন কাঠাল পাতা ঝরার শব্দ আরও স্পষ্ট হয়ে ওঠে। মনে হয় খোলা দরজা দিয়ে সার্কাস রমনী দৌড়ে ঘরে ঢোকে। আমার পাশে বসে। আবার দৌড়ে ছুটে যায় লম্বা দরজা দিয়ে, পোড়া ইটের গেইট পাড় হয়। একটি কনকচাঁপার ফুল খোঁপায় গুঁজে নিতেই বোধহয় সে আসে। ভুল করে ঘরে ঢুকে যায়। একটু বসে'ই আবার ফিরে যায়। ঘরে থাকি আমি একা। চারদিকে গাছের ছায়ার ফাঁক দিয়ে নরম হালকা রোদ ঘরেও এসে পড়ে। মীর হাসিম সাহেবের হাতে বানানো ঘর। দেখলে মনে হয় আর্যদের প্রথম ডেরা। ইটের সাথে ইট গেঁথে প্রথম যে ঘর বানাতো মানুষ, তার সাক্ষর বহনকারী আমার ঘর। চারদিকে ক্ষয়ে যাওয়া পলেস্তারা। এক সময় লাল রঙ ছিল দেয়াল জুড়ে। বোঝা যায়। এখন ঘরের ভেতর বারমাসি অন্ধকার। ঘরের চালে টুপটাপ পাতা ঝরার শব্দ। মাঝে মাঝে আলোছায়ার দুপুরবেলা দাদাজানের পায়ের আওয়াজ। বাইরে তখন প্রখর রোদ। শুনশান। গ্রামে ইরিধান কাটার মৌসুম। আমি এ ঘরে থাকি। ঘরে আছে দুটি তক্তপোশ। এখন ওগুলো জাদুঘরের কাঠের আসবাবের মত। আমার চলে যায়। আমি একা। একদমই একা। একা'ই আমার ভালো লাগে। আমি খাটে শুয়ে থাকি। ছাদের নিচে ওরেসারে এঁটে থাকা কালো কাঠ দেখি। আমার একটিমাত্র আলমারি দেখি, যেখানে আছে আমার প্রাগৈতিহাসিক কালের সমস্ত বই, দাদাজানের পুথিপুস্তক। প্রতিটি বইয়ের পাতায় যেন আদরের ঘুঁণ লেগে আছে। ওরা ওদের ভালোবাসে, যেমন আমি ভালোবাসি আমার ঘর। [] দুই আমি বহু রাত জেগে থাকি। এই ঘরে আসবাব দেখি। দেখি মেঝে এবং কল্পিত নারীর ছবি। যে হাঁটাহাঁটি করে, আমার প্রাগৈতিহাসিক কাঠের চেয়ারে বসে, আমার কপালে হাত রাখে। আমি উঠে বসি। তার হাত ধরি। হাত ধরে বসেই থাকি। বসেই থাকি। কল্পিত নারীর হাতে কাঁসার ঘটি। দূরে এবং কাছে সে হাঁটে। সে গুনগুন করে এবং অদৃশ্য হয়। আমার তখন অস্থির লাগে। তার নাম "জুয়াইরিয়া"। আমি তাকে ডাকি জুয়া। তার সাথে আমি জুয়া খেলি। সে সহ্য করে। আমি জিতি। সে হারে। আমি বলি আমার ঘরের গল্প। গল্পটি থেমে থেমে বলি। লিমার কাছে বলি। ও ভালো শ্রোতা। ভালো শ্রোতার কাছে সব গল্পই ভালো। ভালো শ্রোতার কাছে সব গল্প বলিয়ে'ই সাউথ ওয়েলস্ এর 'বোয়াল ডাল'। লিমার কাছে আমিও "বোয়াল ডাল"। আমার সব গল্পই ওর কাছে কালজয়ী নাটক, সিনেমা। ও ঘন্টার পর ঘন্টা চুপ করে শুয়ে ছিল। ও তখন একসাথে কয়েক ঘন্টা উপুর হয়ে শুয়ে থাকার অভ্যাস করত। আমি লিখতাম। রাতের পর রাত। "একটি মাত্র গল্প"। আমার যে বাড়িটি এখন আছে তার দুয়ার পূর্বমুখী। তার দক্ষিণের দিকে দিঘি। মীর হাসিম সাহেব নয়, তার দাদা মোবারক আলী মীরের কাটানো দিঘি। দিঘির চারদিকে তালগাছ। গল্পটি আমার ঐতিহাসিক ঘরের। যে ঘরে থাকে আমি ছাড়াও অন্য এক কল্পিত নারী। নারীর চোখে আমায় শাসন করার মন্ত্র। আমি অবাধ্য, সে বাধ্য। সে রবীন্দ্ররমনীর মত। আমি বিচ্ছিন্ন। আমার কোমলতা নেই। আমি বৃষ। সে নমনীয় আমি কর্কট। আমার ঘরের তক্তপোশ ভাঙা। রাতে শব্দ করে। ক্র্যাক ক্র্যাক... শব্দ করে। রাতে তেলাপোকা গল্প করে। আমি ঘুমিয়ে পড়ি। আমার ঘরের দক্ষিণের দরজা দিয়ে স্বর্ণকামিনী ফুলের সুবাস আসে। আমার চলে যায়। আমার কল্পনা আছে। কল্পিত নারী আছে। তেলাপোকা আছে। আমার চলে যায়...। আমার ঘরে যে বইগুলো আছে সেগুলো আমি প্রায়ই রোদে দেই। বইগুলোয় রোদ পড়ে এক অদ্ভূত গন্ধ আসে। আমি বুক ভরে পুরোনো বইয়ের গন্ধ নেই। বই উল্টেপাল্টে দেখি। বই থেকে খসে পড়ে পাতা। খসে পড়ে মানুষ ও যৌবন। আমি আমার দাদা মীর হাসিমের চিবুকের গন্ধ পাই। গন্ধ পাই তার প্রেমিকার ওষ্ঠের। [] তিন পক্ষীনাশা গ্রামে আর কুন্তলদীঘির কাছাকাছি আমার দাদা হাসিম মীর সাহেবের বাড়িটিতে বসে আমি চেয়েছিলাম আমার ভাগ্যবিন্যাসের গল্পটি বলতে। ওটি ছিল একটি গল্প হয়ে ওঠার গল্প। কীভাবে আমি অপেক্ষা করতাম এবং কীভাবে অসংখ্য রাতে এক সার্কাস নারীর সাথে গল্পটি বলতে বলতে জেগে থাকতাম! তারই গল্প হতো অন্য এক কল্পিত নারীর সাথে। আমি দেখতাম, একটু একটু করে গল্পটি একটি শান্ত এবং ঠান্ডা গল্প হয়ে উঠছিল! "আমার প্রতিবেশিনী"। আমি আমার দাদাজানের ঘরের পলেস্তারা ঝরে পড়া দেখতাম আর তাকে গল্পটি বলতাম। গভীর রাতে বাড়ির সামন দিয়ে উড়ে যেত কয়েকটি বাদুড়। কাঠাল গাছে ওদের দাপাদাপি আমার গল্পের খেই হারিয়ে দিত । আমি আলো কমিয়ে রাখা হেরিকেনটি হাতে নিয়ে দরজা খুলতে গেলে মীর হাসিমের বেঁচে থাকা কালের লোহা কাঠের দরজা কোমড়ভাঙা রোগীর মত ক্র্যাক ক্র্যাক শব্দ চিৎকার কররে উঠত। আমি কান পেতে শুনতাম বাদুড়ের তরপাতরপি, যখন রাত নিশুতি, চারদিকে এই একটিমাত্র অসংখ্য শব্দ। আমার হাত থেকে খসে পড়তে চাইত আমার দস্তানা। আমার গাউনের অস্তিন দমকা বাতাসে উড়তে থাকত। আমি শক্ত করে ধরে থাকতাম আমার লাঠি এবং হেরিকেন। আমি আবার ক্র্যাক শব্দে দরজা বন্ধ করে ফিরে আসতাম লোহা কাঠের তক্তপোশের উপরে। ওটা শব্দ করত গডজিলার চেয়ে কর্কশ স্বরে। আমি যেন এক অলৌকিক অন্ধকারে ফিরে যাচ্ছি। আমি যেন কোন ঝড়ের রাত্রিতে একা, অন্ধকার। দূরের স্বর্ণচাঁপা গাছ থেকে মৃদু মাতাল ঘ্রাণ... ভয় কাটাতে একটি প্রাচীনা বই মেলে পড়তে থাকতাম। পড়া এবং ওল্টানোর সময়টুকুতে বইটির পাতা ঝুরঝুর করে ঝরে পড়ত। বইটির পিঠে ছিল অন্য একটি নগ্ন পিঠের ছবি। বইটির লেখক "ডি এইচ লরেন্স" বইটিতে এক অসম্ভব সাহসী প্রেম বিন্যস্ত করেছিলেন। "লেডি চ্যাটার্লি'র" সেই প্রেমিকের মত আমার মনেও তৈরী হত প্রেম। আমার ভেতরেও ফিরে আসতো এক অসংলগ্ন নগ্ন নারী, যাকে আমি কল্পনা করতাম। "আমার প্রতিবেশিনী। সার্কাসের নাচনেওয়ালী। আমারও ছিল পুরোনো একটি ঘর। ছিল লেডি চ্যাটার্লির ঘরের মত ঠান্ডা মেঝে, যেখানে আমিও কল্পিত নারীর সাথে শরীরে শরীরে খেলতে পারতাম। সেই নারীও প্রায়ই উঁকি দিয়ে যেত। একটি ছবিবছর কেটে যেতে না যেতেই আমার চোখে ভাসতে থাকলো আরও একটি ছবি। বৈশাখের শুরুর দিকে যখন গিয়েছিলাম সার্কাসের মাঠে; তখনই আমার পুরোনো ঘুণধরা ঘরে কাল্পনিক বসবাস করা নারীকে দেখলাম। সার্কাসের ঘোড়ার পিঠে দাঁড়িয়ে সে গান গাইছিল। আমি এক দৃষ্টিতে তাকিয়ে থাকলাম। আমি বাড়ি ফিরে আসলাম। আমার ঘরে তখন জ্যৈষ্ঠের ঝড়। ঘরের চারদিক কাঁচা আমের স্তুপ। এখানে ওখানে কুন্ডলী পাকানো গোখরো। গোখরোগুলোই ছিল আমার সবচেয়ে পুরোনো প্রতিবেশি। গোখরোগুলোই আমার চিরায়ত প্রেমিকা। ওরা আমার ঘরের দেয়ালের পাশে ছিদ্র করে বাসা বানিয়ে নিরাপদে থাকতো। ওদের মধ্যে আমার মধ্যে একটি পার্থক্য ছিল। ওদের ছিল জোড়া এবং প্রেমিকা। ওদের ছিল সন্তান। আমি ছিলাম আমার পলেস্তারা পড়া ঘরে নিঃসঙ্গ, নিঃসন্তান। [] চার হারিয়ে গেছে একটি হাওয়া পাখি, হারিয়ে গেছে নুপুর ফেলে ঘাটে, আমার থেকে একটু দূরেই দিঘি, দিঘির জলে পদ্য ফুলের সাথে," আমি যাকে নিয়ে ভাবতাম সে অনেক বছর আগে আমার ঘরেই ছিল। এঘরে ওঘরে ওর ছিল আলোর মত যাতায়াত। "প্রতিবেশিনী"। পক্ষীনাশা গ্রাম আর কুন্তলদিঘীর মাঝামাঝি ছোট্ট মাচার ঘর। "আমার প্রতিবেশিনী"। যে ছিল অনেক বছর আগে। আমার ঘরে ছিল তার অবাধ আসা-যাওয়া। দুপুরে কিংবা রাতে, অথবা সকালে, সে আসে যায়। সে ছিল সার্কাসের। সে ছিল আমার। এখনও, আমি যখন ঘুমাই, উঁকি দেয়। তার আঁচল আমার চোখে পড়ে। সে আসে যায় দিঘী অভিমুখে। পদ্য ফুলের নিকটে, পদ্ধফুলের পাতার ওপরে বসে থাকে। আমি একা বসে থাকি। আমি আমার পুরোনো ঘরের বারান্দায় যাই। হাসিম মীর এর বানানো লোহাকাঠের ইজি চেয়ারে বসি। দুলতে থাকি। একটু পরে আবার চেয়ার ছেড়ে উঠি। ঘর থেকে বের হই। পদ্ধফুলের দিঘির ধারে হেঁটে আসি। গেইটের পাশে গিয়ে দেখি স্বর্ণচাঁপার হলুদ ফুল। আমি নার্সিসাসের মত একা হয়ে যাই। আমার পুরোনো ঘরে আবার ফিরে যাই। একা'ই কাটাই দিন, রাত এবং বিকেল। নিজের প্রেমেই মুগ্ধ থাকি। গ্রীসের নার্সিসাস। নারীরা যাকে প্রেম নিবেদন করত নিজেকে উৎসর্গ করে...। বিচিত্র চায়ের কাপে নজর রাখো কানখেঁকো মানুষ। বিচিত্র বন্ধনে আবদ্ধ থেকেও কত মানুষ চিরকালই একা তুমি জানো। এটি এক নিঃসঙ্গ মানুষের গল্প। এটি একটি উত্তরাধিকারের গল্প। এটি একটি ঘুঁনে ধরা ঘরের গল্প। যার প্রকৃত মালিক মীর আবুল হাসিম। আমি তার একমাত্র উত্তরাধিকারী। আমি তার পদ্ধদিঘির'ও চুড়ান্ত মালিক। যে দিঘিতে সে হারিয়েছে। হারায় নি। মূলত গা ঢাকা দিয়েছে। এবং প্রায়ই গভীর রাতে এবং ঠিক দুপুরে আসে। পরনে থাকে গোলাপি শাড়ি। আমি ঘর থেকে বের হই, দরজার এপাশ থেকে ওপাশে আসি। লম্বা দরজা দিয়ে হাঁটে মানুষের পা। ছাপ পড়ে থাকে। যাকে বলে পদচিহ্ন। শব্দটি যেন একটি ইতিহাস। একটি নয়। একটির সাথে যোগ দেয় অসংখ্য আরও ইতিহাস। অথচ মানুষ নেই। সে দূরে চলে গেছে। "পদচিহ্ন"! আমি আবার ঘরে ফিরে আসি। দাদার কবরের কথা ভাবি। মীর আবুল হাসিম। যিনি জানতেন, আমার কোনদিন নতুন কোন ঘরের প্রয়োজন হবে না। আমি এই লোহাকাঠের ঘরেই জীবন কাটিয়ে দিবো। দাদা জানতেন, কারো সাথেই আমার মিলবে না। না বৌ, না প্রেমিকা, না রক্ষিতা। জনপ্রিয় গায়িকার সাথেও না। একজন নর্তকীর সাথে হয়ত আমার মিলতে পারে। কারণ, একমাত্র সে'ই ঈশ্বরকে বুড়ো আঙুল দেখানোর সাহস রাখে। নর্তকীর কোমড় দু দিকে দুলে উঠলে আমার হৃদয় দুলে ওঠে। প্রতিবেশিনীর ছবি আর নর্তকীর ছবি আমি এলোমেলো করে ফেলি। "কে, কোন জন সে?" [] পাঁচ নোনা হাওয়ায় দিঘির জল যে ভাসে, জলের উপর জলের কণা হাসে, আমি ছাড়া কেউ দেখেনা তাকে, পদ্মফুলে লুকিয়ে যে-জন থাকে... গল্পটি শেষ পর্যন্ত আমার দাদাজানের পলেস্তারা পড়া প্রাচীন ঘর আর পক্ষীনাশা গ্রাম থেকে বের হয়ে আসলো। এখন তার আচ্ছন্নদৃষ্টি দিঘীর পদ্ধজলে। বহুবিধ সম্পর্কের আড়ালে থাকা একাকিত্ত্বের দিকে। বহুদিন আগে যে জলে অথবা পদ্ম পাতার আড়ালে লুকিয়ে গিয়েছিল আমার প্রতিবেশিনী, সার্কাসের নর্তকী, যে নাচতে নাচতে মুচকি হেসে যেত, তারই দিকে এখন গল্প। নৃত্যরত অবস্থায় তার চোখ থাকত আমার চোখের দিকে স্থির। অথচ তার পায়ের তাল ছিল নিখুঁত। অগনিত দর্শকের চোখে সে ছিল এক মোলায়েম শরীর এবং মেদহীন মাংস। আর, আমি দেখতাম একটি বিপুল ঠান্ডা, কোমল একাকিত্বের গল্প। নাচ শেষে সে দৌড়ে এসে দেখে যেতো আমার ঘর, আমার একাকিত্বের অবসান করে দিয়ে সে আবার চলে যেত। সে ছিল কাজলা দিদির মত। প্রায়ই লুকোচুরি খেলেছিল। আমি তাকে কোনদিন আটকে রাখতে পারিনি। আমি স্থির হয়ে বসে থাকতাম আমার প্রাচীন ঘরে, আমার ছিল অনেক বই, আমার ছিল ক্র্যাক শব্দ করা পুরোনো তক্তপোশ , হরিণের শিং, একটি লোহাকাঠের আলমারি আর ছাদের নিচে অসংখ্য কালো কালো কাঠ। আমি মাঝে মাঝে ঘর থেকে বের হতাম। বাড়ির দরজার মাথা পর্যন্ত যেতাম। যেখানে পোড়া ইটের পুরোনো গেইট। সেখানে কনকচাঁপার দু'টি গাছ। থোকা থোকা হলুদ কনকচাঁপা। আমি স্থির হয়ে দাঁড়িয়ে থাকতাম। সে দৌড়ে এসে আবার ফিরে যেতো। সে সার্কাসে নাচের মুদ্রা শিখতো। সে গল্প শুনতে ভালোবাসতো না। আমি এখন দিঘির দিকে তাকিয়ে থাকি। আমার বাড়ির দক্ষিণে যে দিঘি, তার ভেতরে পদ্মফুল। তার ভেতরে লুকিয়ে আছে এক নিখুঁত শান্ত নর্তকী। দিঘীর চারদিকে তালগাছ। দিঘীর চারদিকে শান্ত ছায়া। আমি ছায়ার ফাঁকে পা ফেলে হাঁটি। আমি ছায়ার গায়ে অসংখ্য ছবি দেখি। আমি ছায়ার গায়ে একটি ছবি খুঁজি। অথচ আমার ছবিবছর কোনদিন'ই শেষ হয়নি। গল্পটি একটি বৃদ্ধ ঘর থেকে মোড় নেয় একটি দিঘীর জল আর জলের উপর ভাসমান সৌখিন জলের দিকে। পদ্মপাতার পেছনের আরও লুকানো গল্পের দিকে গল্পটি রূপ নেয়। গল্পটি একটি অদৃশ্য প্রেমিকার দিকে মোড় নেয়। যে ছিল সার্কাসের নর্তকী এবং আমার প্রতিবেশিনী। আমাকে যারা বলেছিল, গল্পটির ইতিহাস তারা জানতোই না, তাদেরকে আমি বলতে চেয়েছিলাম নর্তকীর লুকিয়ে থাকার রহস্য এবং আমার একাকিত্ব। অথচ কে গ্রহণ করতে পারতো বিলুপ্তির এমন উপাখ্যান? কে ধারণ করতে পারে মানুষের ক্রমান্বয়িক নীরবতা? মানুষ কি জানে বিপুল সম্পর্কের মাঝেও অধিকাংশ মানুষই খুঁজে ফেরে একজন প্রতিবেশী অথবা একজন প্রতিবেশিনী'কে! মানুষ কখনোই রাখতে শিখেছে মানুষের মনের প্রকৃত খবরাখবর? আমার ঘর, আমার প্রতিবেশিনী, আমার দিঘী এবং তালগাছ, আমার বাড়ির লম্বা দরজা এবং দু'টি স্বর্ণচাঁপা। এছাড়া আমার ছিল একজন কল্পিত প্রতিবেশিনী। এছাড়া ছিল অসংখ্য ছায়া। যার ভেতরে আমি পা ফেলতাম না। আমি হেঁটে যেতাম ছায়ার ফাঁকে পা ফেলে। মানুষ যা'ই বলুক, "বস্তুত মানুষের গল্পের কখনও শেষ হয়না। মানুষের একাকিত্বের কখনও বিনাশ হয়না...। "শেষ"
এরা এখনও বলবে মেয়েদের বেশি পড়াশোনা করা পাপ, মেয়েদেরকে বাক্সে বন্দি করে রাখো। এখনও বলবে বিজ্ঞান শিখলে, আবিস্কার করলে আল্লার সাথে পাল্লা দেয়া হয়, সুতরাং বিজ্ঞান শেখা যাবে না, পৃথিবীর অস্তিত্ব নিয়ে চিন্তা করা যাবে না। এখনও বলবে এক বইয়ের (কোরআন) বাইরে আর কিছু পড়ার দরকার নেই। ঠিক ওদের জন্যই আজ মুসলিম বিশ্বের এই অবস্থা। ওদেরকে ধ্বংস হবে না তো কার হবে। বরং ওদেরকে ধ্বংস করলেই নতুন প্রজন্ম সময়ের সাথে, পৃথিবীর সাথে তাল মিলিয়ে চলতে শিখবে। ওরা এখনও শুধুমাত্র হ্যাসট্যাগ নিয়ে আছে! যাতে আল্লার কাছে দায়সারা জবাব দেয়া যায়, "আমি তো এটা করেছি"। এর চেয়ে হাস্যকর কী হতে পারে! আহা! আমি বলি কী, বাঁচতে চাইলে ঘরে ঘরে আবিস্কারক সন্তান জন্ম দাও..., ঘরে ঘরে প্রগতিশীল সন্তান জন্ম দাও..., কুয়ো আর মাদরাসা থেকে বের হয়ে এসে পৃথিবীর সাথে তাল রাখতে শিখো।
আমরা যখন দায়িত্বকে মানবতা বলে চালিয়ে দেই তখনই আমাদের দায়িত্বজ্ঞান বলে আর কিছু অবশিষ্ট থাকে না। জনপ্রতিনিধিরা যা'ই করুক তা'ই আমরা মনে করি তাদের বদান্যতা। আসলে কি তাই? তাহলে তাদের দায়িত্ব কী? জনপ্রতিনিধিরা সরকার থেকে যে পরিমান অর্থ পান, তা কেন দেয়া হয় তাদেরকে? তারা সেই অর্থ কী কী কাজে খাটান? একজন জনপ্রতিনিধি একজন অভুক্তকে এক বেলা খেতে দিয়ে কেন মনে করেন সাধারণের ঊর্ধ্বে উঠে তিনি বিশাল কাজ করে ফেলেছেন? এটা কি তার দায়িত্ব ছিল না? চলমান ভাইরাল বিষয়আশয় নিয়ে যদিও আমি কিছু লিখতে চাই না, তবুও সম্প্রতি ভাইরাল হওয়া একজন প্রতিবন্ধী নারীর ছবি এবং একজন মেয়রকে কথিত দায়িত্ববান এবং অতিমানব বানানোর চেষ্টারত বিষয়টি নিয়ে কিছু লিখা প্রয়োজন বলে মনে করছি। একজন জনপ্রতিনিধির দায়িত্বই হলো সাধারণ জনগণের দুঃখ দুর্দশা দেখা এবং প্রয়োজনে বাড়ি বাড়ি গিয়ে নিজ দায়িত্বপূর্ণ এলাকার দুঃখীজনের খোঁজ খবর নেয়া। কিন্তু আমাদের জনপ্রতিনিধিরা নিজ দায়িত্ব পালন না করেও আমাদের সমাজে অতিমানব সেজে বসেন। কারণ তাদের চামচার অভাব থাকে না। কারণ জাতি হিসেবেই আমরা চামচা। তা না হলে একজন সচিবের বেতনে কীভাবে কানাডা, লন্ডনে বাড়ি করা সম্ভব? কীভাবে একজন পৌর মেয়রের দেড় কোটি টাকার গাড়ি থাকে? কারণ আমারাই তাদেরকে সে সুবিধাদি পেতে গোপনে সহায়তা করি। আবার আমরাই চ্যাচাই। দয়া করে ভেবে দেখুন, শারীরিকভাবে প্রতিবন্ধী একটি মেয়ে ভালো রেজাল্টসহ মাস্টার্স পাশ করার পরও তাকে পৌরভবনের দু'তলা পর্যন্ত হামাগুড়ি দিয়ে উঠতে হয়েছে যখন, তখনই মানবতা পরাজিত হয়েছে কিনা? ঐ মেয়েকে বাড়ি গিয়ে চাকরি দেয়ার কথা ছিল একজন পৌর মেয়রের। তাকে কেন মেয়রের দরজা পর্যন্ত আসতে হয়েছে? সরকার মেয়র নিযুক্ত করেছেন এবং নির্দিষ্ট এলাকার বিকলাঙ্গ, পঙ্গু, প্রতিবন্ধী জনসাধারণের জন্য অগ্রাধিকার ভিত্তিতে চাকরী, ভাতা এসবের ব্যবস্থাও করেছেন। এবং এই সুবিধাগুলো ওসব প্রান্তিক জনগণের দরজায় গিয়ে পৌঁছে দেয়াই যেখানে একজন জনপ্রতিনিধির দায়িত্ব সেখানে একজন বিকলাঙ্গ নারীকে পৌর ভবন পর্যন্ত হামাগুড়ি দিয়ে আসতে হয়েছে! অবাক করার বিষয় হলো, এই ব্যাপারটিকে বাহবা দিয়ে যাচ্ছে আমাদের মূর্খ জনগোষ্ঠী। কেন দিচ্ছে? কারণ তারা জনপ্রতিনিধিদের দায়িত্ব কর্তব্যগুলো জানে না, এমনকি নিজেদের অধিকার এবং দাবী সম্পর্কেও সচেতন নয়। ফেসবুকসহ বিভিন্ন মিডিয়ায় উচ্চশিক্ষিত মেয়েটিকে এমনভাবে উপস্থাপন করা হয়েছে যেন চাকরীটি তাকে ভিক্ষে দেয়া হয়েছে। এবার বলুন, পৌর কার্য্যালয়ে যে মেয়েটিকে চাকরীর ব্যবস্থা করা হয়েছে তাকে বেতন দিবে কে? মেয়র নিজের পকেট থেকে, নাকি পৌরসভার ফান্ড থেকে? যদি ফান্ড থেকে বেতন দেয়া হয়, যদি মেয়েটি শিক্ষিত এবং চাকরীর জন্য যোগ্য হয় তবে মেয়রের কী ক্রেডিট? বরঙ মেয়েটিকে যে চাকরী আরও আগে দেয়ার কথা ছিল তা তিনি দেননি। এবং তিনি নির্লজ্জের মতো যে কাজটি করেছেন, তা হলো তিনি সরকারের বেতনে যোগ্য মেয়েটির প্রাপ্য চাকরী দেয়ার নামে ক্যামেরার সামনে একজন দানবির মহসিন সাজার চেষ্টা করেছেন। আহমেদ ফারুক মীর
আসুন আমরা ধর্মমত থেকে দূরে দাঁড়িয়ে নিরপেক্ষ অবস্থান থেকে বিচার করি...
এসেছো ঈদ! এসেছো সৌখিন আমেজী স্মৃতিগন্ধ নিয়ে, এসেছো ঈদ! ঘুমহীন সকালের অপেক্ষা হৃদয়ে তাড়িয়ে, 
প্রাক্তন প্রেমিকাকে কল্পনায় এখনও "তুমি" করে ডাকা যায়, কিন্তু সামনাসামনি আর ডাকা যায় না। চেষ্টা করেও পারা যায় না। তুমি করে ডাকার বদলে ভেতর থেকে বেরিয়ে আসে আক্ষেপের ঝড়। . . প্রায়শই ইচ্ছে করে, একবার "তুমি" করে ডাকি, আরও একবার "তুমি" করে বলি, বলি "আপনিকে" ছাপিয়ে প্রগাঢ় মমতায়, ঠিক যখনওই ডাকতে যাই, আসে একটি লঙ্ঘনীয় বাধা, অথচ আমি আরও বহু অলঙ্ঘনীয় বাধা বহুবার লঙ্ঘন করেছিলাম, আমার কাছে অলঙ্ঘনীয় ছিল না কিছুই, বহুবার জীবনকে মুঠোয় নিয়ে একটি পলক ফেলতে গিয়েছিলাম জেল পালিয়ে, এক বিন্দুও মিথ্যে নয়, মৃত্যু যে কত সহজ তখন! যে দেখেছে সে'ই সাক্ষী দিতে রাজি, অথচ আরও একবার তুমি বলে ডাকার পবিত্র ইচ্ছেটাকেও এখন আটকে রাখতে হয়! আটকে রাখতে হয় আরও কত কী যে.... আহা, প্রেম! আহা, প্রেম!
বইমেলার শেষদিকে উৎসব প্রকাশন এর প্রকাশক সাঈদ আহমাদ ভাই বললেন "ঈশ্বরী'র" প্রথম মুদ্রনের বই প্রায় শেষ। নতুন করে আরও কপি করাবেন কি-না। আমি কোন প্রকার দ্বিধাদ্বন্দ্ব ছাড়াই বললাম অবশ্যই করবেন। উনি বললেন, কোনকিছু চেঞ্জ করতে চান কি-না। আমি দু দিন সময় নিয়ে ভূমিকাটা নতুন করে লিখে দিয়েছি। বাকি কিছু চেঞ্জ করার সময় তখন ছিল না। কারণ রকমারি অনলাইনে তখনও নতুন অর্ডার ঝুলছিল। দ্বিতীয় মুদ্রনের বই হাতে পেলাম এক সপ্তাহের বেশি। কিন্তু অকারণেই বইটি খুঁটিয়ে দেখা হয়নি। বহু দূর থেকে এক পাঠকবন্ধু ফোন করে বললেন, গল্পক্রমের সাথে পৃষ্ঠা নম্বরের কিছুটা গড়মিল রয়েছে। আহত হলাম। পরবর্তী মুদ্রনে অবশ্যই এসকল বিষয়াদির পুঙ্খানুপুঙ্খতার দিকে বিশেষ দৃষ্টি রাখবো কথা দিলাম। অন্য কোন ভুলত্রুটি কোন পাঠকবন্ধুর চোখে পড়লে অবশ্যই ইনবক্স করার জন্য সবিনয় অনুরোধ রাখছি। লেখক থেকে শুরু করে বই সংশ্লিষ্ট সকলেরই দায় থাকে পাঠকের কাছে একটি নিখুঁত বই পৌঁছে দেয়ার। পরবর্তীতে আমরা নিশ্চয়ই এ ব্যাপারে আরও সচেষ্ট হবো। আর "ঈশ্বরী" বইটিকে এ পর্যায়ে নিয়ে আসার জন্য আমার সকল পাঠক এবং সহযোগী বন্ধুদের প্রতি কৃতজ্ঞতা জানাই। 
নিকটে ময়ূরপঙ্খি দিগন্তে ময়ূর তারও দূরে গান বাজে বেদনা বিধুর...
প্রেমিকার পবিত্র এপিটাফ [] এক একজন মৃত প্রেমিকার এপিটাফে তার প্রেমিক লিখেছিল একটি ভগ্ন হৃদয়ের গল্প। হাবিলের খুন থেকে শুরু করে সেই প্রেমিকা পর্যন্ত অসংখ্য মৃত্যুকে কে যেন একই তসবিহের দানায় দানায় গেঁথে রেখেছিল। বিদ্ধস্ত প্রেমিক তার সদ্য মৃত প্রেমিকার এপিটাফে লিখেছিল, "প্রিয় প্রেমিকা আমার, তোমার হৃদয়ের সব কষ্ট আজ হতে আমি নিলাম, দিলাম তোমায় পবিত্র শান্তি, এটি একটি পবিত্র কবর, এখানে শেষ দিন পর্যন্ত রবে তোমার হাড়, তোমার কঙ্কাল। শুধু তোমার মন মিটিমিটি তারা হয়ে যাবে। আমি প্রতিরোজ এসে দেখে যাবো, দেখে যাবো গুল্ম আর বৃক্ষের ছায়াতলে তোমার বুকের বাঁকানো অস্থি, তোমার কব্জির হাড়, তোমার গালের কঙ্কাল, যেখানে আমি হাত রেখেছিলাম, প্রায়শই জনতার চোখ ফাঁকি দিয়ে তোমার চোখে চোখ রাখতাম তখন। এখন সে চোখ মাটির সাথে মিশে গ্যাছে, এখন সে চোখ শিশিরের ফোটায় ফোটায় জমে আছে। চাঁদরাত গভীর হলে অনবরত চিকচিক করে তাকিয়ে থাকো তুমি, প্রেমিকা আমার। আমি এখনও পেঁচা। সারারাত জেগে আছি।" বিদ্ধস্থ প্রেমিক তার প্রেমিকার এপিটাফে আরও সমস্ত কথা লিখে রেখেছিল। লিখে রেখেছিল মৃত্যুকালের ডায়রীর মত। ছিড়ে যাওয়া ধুসর কাগজের মত জীর্ণ একটি এপিটাফের উপরে সেদিন ছায়া পড়ে আছে। কয়েকটি নতুন অরহর গাছ উঠেছে কবর হতে মাথা তুলে, কয়েকটি পেপেরোমিয়ার চারা, কয়েকটি ঘাঁষফুল। প্রেমিক শান্ত ছায়ার মত লিখে যায়। চোখ বন্ধ করে সে প্রেমিকার হাড় এবং অস্থিগুলো গুনতে থাকে। সে প্রেমিকার হৃৎপিন্ডটির হিসাব মেলাতে ব্যর্থ হয়। সে তখন খুঁজতে থাকে, বারবার গুনতে থাকে, মহাযজ্ঞ ধেয়ানে সে ভাবতে থাকে। সে নিজের পেঁচাবুকে ঠোঁট রাখে। ওখানে ঢিপ ঢিপ করে একটি ঠান্ডা হৃদয়। প্রেমিক তখন কবরের দিকে তাকায়। সে ফিরে দেখে স্থবির আকাশ। সে দেখে আরও অসংখ্য তারা, আরও অসংখ্য হৃৎপিন্ড ঢিপ ঢিপ করে জ্বলে। প্রেমিক লিখে চলে।ছোট্ট এক টুকরো আকাশে তখনও মিটি মিটি তারা। তখনও রাত গহীন। গহীন অন্ধকার। প্রেমিকের চারদিকে কবর। কবরের পাশে আরও কবর। অসংখ্য কবর। গভীর রাতে তারই মত আরো আছে প্রেমিকের দল। ওরা আসে। কবরের পাশে বসে। কবরে নিজদের মত এপিটাফ লিখতে থাকে। ওরা কুকুরের মত চিৎকার দিয়ে অনেক্ষণ ধরে কাঁদে। গভীর রাতে বাতাসে ভৌতিক চিৎকার আলোড়িত হয়। ঘুরে ঘুরে ধ্বনিত হতে থাকে জগতপিতার আরসের চারপাশে। ওদের কান্নার শব্দে বাতাসে মিশে থাকা প্রতিটি শয়তানের গা ছমছম করতে থাকে। রাতের উপরে নেমে আসে আরও এক মায়ময় মহারাত। ফরিয়াদের মত শোনাতে থাকে অসংখ্য প্রেমিকের হাহাকার। যেন রোজ কেয়ামত ঘটে গেল হৃদয়ের ভেতরে। ফেটে ফেটে, খুলে খুলে গেল হৃৎপিন্ডের কোষ থেকে কোষ। পাজরের হাড় ফুলে ফুলে ওঠে ওদের। ওরা প্রতিদিন প্রতিরাত আসে এভাবেই। প্রতিটি রাতই অগনিত প্রেমিকের কান্নায় ভৌতিক হয়ে যায়। প্রতিরাত নতুন নতুন এপিটাফ লেখা হতে থাকে। [] দুই অথচ চারদিকে শয়তানের ভোজভাজিতে বুক কেঁপে ওঠা এই গভীর রাতে প্রেমিক তার প্রেমিকার এপিটাফে কী লিখবে বুঝতে পারেনা। সে বসে থাকে। সে ধেয়ানে মুর্ছা যায়। আবার জ্ঞান হলেই ভাবতে থাকে। প্রেমিকার পায়ের আঙুলের কথা ভাবতে থাকে। এখন যেগুলো শুকনো হলুদের মত খড়খড়ে হাড়। যেগুলো দিনে ও রাতে মানুষকে ভয় দেখাতে পারে। এখন যেগুলো আর নরম মাখনের মত নেই। এখন যেগুলো একসাথে রাখলে টুংটাং শব্দ করে। বাতাশে দোল খায় এবং নড়ে। এবং গভীর রাতে ভৌতিক শব্দ করে। ঠিক বাদ্যের মত। গিটারের মত। ছায়ানটের নাটকের মধ্যবিরতির মত।সামুদ্রিক শামুক, জাহাজের মাস্তুলের মত নরওয়ের পাইনের গুড়ি, আইডা পর্বতের মত ঈশ্বরদের বেহেস্ত, প্রাচীন ডাইনোসরদের কঙ্কাল কোন কিছুই তার ভাবনা থেকে বাদ যায়না। প্রেমিক ভাবতে থাকে। প্রেমিক তার প্রেমিকার জীবিতকালের চোখগুলো কল্পনা করে, এখন যেগুলো গলে পঁচে গর্ত হয়ে আছে, এখন যেগুলো দেখলে শিক্ষানবিশ ডাক্তার ভয়ে অজ্ঞান হয়ে পরে। সে নিশ্চুপে হারিয়ে যায় অভিসারের একান্ত গোপন এবং ভীতু সময়গুলোতে। প্রেমিক তার প্রেমিকার এপিটাফে লিখতে থাকে তার ভবিষ্যৎকাল। তারা যা ভেবে রেখেছিল। তারা যা চেয়েছিল। তারা যা মনের ভেতরে লুকিয়ে রাখত। সে লিখে রেখেছিল, "প্রেমিকা আমার, প্রিয় প্রেমিকা, তুমি এখানে আছো, একান্ত অনুগত বৃষ্টিরা এখানে তোমার গায়ে ঝরে পড়ে, একান্ত অনুগত শিশিরেরা কী নিশ্চুপে টুপটাপ শব্দে নেমে আসে। তুমি কি পবিত্র শান্তিতে ঘুমাও। কী পবিত্র ঐশ্বরিক বিশ্বাসে আমি তোমায় পাহারায় রাখি। প্রিয় প্রেমিকা আমার, আমি কি কখনও এ কবর ছেড়ে যেতে পারি? আমি কি কখনও ভাবতে পারি রাতের খাবারের কথা অথবা ভোরের রুটির অবসর, যা তুমি আর কোনদিন খাবেনা এবং যা সাধারণ মানুষেরই প্রিয়? প্রিয় প্রেমিকা আমার, তুমি দেখ, আমি এখন তোমারই মত, তোমারই মত অভূক্ত, অস্পর্শ। আমার হাড়ও এখন টুংটাং বাজে, খটখট শব্দ করে।" প্রেমিক সে'রাতের মত ঘুমিয়ে পড়ে। প্রেমিকার কবরের পাশে নিশ্চিন্ত ঘুম। যেন তারই পাশে, তারই হাত ধরে, তারই বুকে মাথা রেখে যেন, যেন গলা ধরাধরী করে, যেন শিশুদের মত নিরাশক্ত, নিশ্চিন্ত। প্রেমিকের এপিটাফ লেখা হয় না। তার কেবল ঘুম আসে। সে প্রেমিকার সাথে কথা বলে। প্রেমিকার হাড়গুলো মুঠো করে ধরতে চায়। সে তবুও ধরে না। কারণ সে চায়না প্রিয় প্রেমিকার পবিত্র শান্তিময় আর ঐশ্বরীক ঘুম তার মৃত্যুর আগেই ভেঙে যাক। [] তিন সে জেগে জেগে কবর পাহারা দেয়। আশেপাশে আজকাল শেয়াল ঘুরঘুর করে। দিনের অধিক সময় শকুন বসে থাকে পিয়াল গাছের ডালে। প্রেমিক যে, তার কি শকুনের দিকে খেয়াল থাকে? খাবার খাওয়া হয়নি হয়ত অনেক কাল। তার এখন যেতে হবে প্রিয় প্রেমিকার আরও কাছাকাছি। যেখানে গেলে প্রেমিকার আবার সোনালী চুল হবে, আবার হাড়গুলো ঢেকে যাবে মখমলের চামড়ায়, চকচকে দাত দিয়ে হাসতে থাকবে প্রেমিকা; প্রেমিকার এপিটাফে সে এসব লিখেছিল তার মৃত্যুর কিছুদিন আগে। সে জানত মৃত্যুর জন্য ঈশ্বর প্রতিশ্রুত ছিলেন তার কাছে। সেও ঈশ্বরের কাছে প্রতিশ্রুতিবদ্ধ। প্রেমিক লিখে রেখেছিল যা সে মনে মনে চেয়েছিল, যা সে প্রায়ই ভাবত তার মৃত্যু বিষয়ে। সে লিখেছিল "সমস্ত মানুষ যখন মহামারীতে মরে যাবে! বেঁচে থাকা সামান্য কিছু প্রাণ আবার নূহ পরবর্তী সময়ের মত সভ্যতা শুরু করবে। আমি প্রস্তুত করেছি আমার কবরের এপিটাফ। আমি আমার প্রেমিকার কবরের এপিটাফ জুড়ে লিখে যাচ্ছি আমারও মৃত্যুর সংবাদ"। এবং প্রেমিক তার ইচ্ছের গভীরতাগুলো এভাবেই বোঝাতে চেয়েছিলেন; সে বলেছিল, "মৃত্যুর আগে অন্ততপক্ষে একটি সুন্দর চুমুর দৃশ্য দেখে যেতে চেয়েছিলাম" মূলত সে একটি পবিত্র ভালোবাসার গল্পের কথা'ই বলতে চেয়েছিল। এবং সে বলেছিল, মৃত্যুর সময়কালে নৃত্যরত প্রেমিকাকে দেখতে চেয়েছিলাম, আমার মৃত্যুকালে যে থাকবে আমার দক্ষিণের ছোট্ট অলিন্দে এবং নৃত্যরত। কন্ঠে থাকবে নাইটিঙ্গেল পাখির মত করুণ গান। হাতে বেহালা। যার স্ফটিকের মত হাত এবং আয়নার মত নখ। প্রথম নারী ঈভের মত তারও শরীর বস্ত্রাবরণহীন। এবং সে'ই তার প্রেমিকা, যে এখন কঙ্কাল এবং ছড়িয়ে ছিটিয়ে থাকা হাড়। প্রেমিক বলেছিল "কারণ আমি কোনদিন বেহেস্তী হুরের আশা বুকে বাঁধিনি। এবং ঈভ যখন জ্ঞানবৃক্ষের ফল ভক্ষণ করেছিল শয়তানের পরে আমিই সবচেয়ে বেশি খুশী হয়েছিলাম। শয়তানের সাথে সাথে আমিও ঈভকে প্ররোচনা করেছিলাম। আর চেয়েছিলাম ছলনাময় ঈশ্বরের পরাজয়।" [] চার প্রেমিক কল্পনা বাঁচিয়ে রাখে। কল্পনা'ই তার শান্ত্বনা হয়ে ওঠে গভীর রাতে এবং প্রেমিকার কবরের পাশে কাটানো প্রতিটি সন্ধ্যায়। প্রথম নারী ঈভের মত তার প্রেমিকাও জেগে উঠবে যখন, তখন সেও দেখতে পাবে ঈশ্বরের মহিমা। সকল ধর্মগুলোকে যখন অধর্মের অন্ধকারে ঢেকে যায় তখন তার মনে পড়ে ঈশ্বরের হাসির কথা। ঈশ্বর তখন অট্টহাসি দিয়ে মানুষের প্রয়োজন এবং অপ্রয়োজনগুলোকে ভাবতে থাকেন নাকি? ধর্মের দোহাই দিয়ে যখন মানুষ ঈশ্বরকে বিচার এবং বিদ্বেষের এবং রোসানলের পরিমাপে নিজেদের স্তরে নিয়ে আসে তখন তিনি তার ক্ষমতার কথা ভেবে মানবসংকুল পৃথিবীর দিকে সকরূণ দৃষ্টিতে তাকান। অথচ গেব্রিয়েল বা মাইকেল বা আজরায়েল নামক কোন উজির, জল্লাদ অথবা সেনাপতির প্রয়োজন ঈশ্বরের কখনও ছিলনা। তিনি শুধু 'কুন ফায়াকুন' বলেন। এরপরও কি তার কোন কারিগর লাগে? যেমন লাগে রাজাদের। প্রেমিক তার প্রেমিকার মস্তকের খুলি বুকে নিয়ে হাসে। সে জানে ঈশ্বর কখনোই কোন মহিমা নিয়ে ফিরে তাকান না। ধর্মের দিক দিয়ে মানুষের কল্পনার অত্যন্ত উর্বরতার পরিচয় দিলেও মানুষ ঈশ্বরের সরূপ কখনওই বুঝতে পারেনি। তারা ঈশ্বরকে একজন ক্ষমতাশালী রাজার সাথে মিলিয়ে কল্পনায় ছবি এঁকেছে। তারা নিজেদের মত পরাক্রমশালী ভেবে এঁকে নিয়েছে ঈশ্বরের প্রতিচ্ছবি। অথচ তারা জানে না, ঈশ্বর বিষয়ক তাদের সমস্ত কল্পনাগুলো দেখে তিনি হাসেন। তিনি তাকিয়ে থাকেন এবং দেখেন। মূলত দেখার জন্যই তিনি সৃষ্টি করেছেন মহাবিশ্ব, ছায়াপথ, মিল্কিওয়ে এবং সবচেয়ে শক্তিশালী সূর্যকে।। ঈশ্বর হয়ত একজন প্রেমিকের দিকে ভালোবাসার দৃষ্টিতে তাকাতে পারেন, করুণার দৃষ্টিতেও তাকাতে পারেন। একজন প্রেমিকের বুকের কান্না, তার হাড্ডিসার দেহের পরিনতির দিকে ঈশ্বর হয়তবা তাকানই না। তার কাছে সকল মৃত্যুই হয়ত হাস্যরসাত্মক আবেদনের সৃষ্টি করে। অথবা সমগ্র মৃত্যুতে ঈশ্বরের কিছুই এসে যায়না। এবং ভুমন্ডল এবং নভোমন্ডলের ঘটনাগুলোর মধ্যে কোনটাই হয়ত ঈশ্বরের কাছে গুরুত্ববহ নয়। প্লেন ক্র্যাশ, মহামারি, প্লেগ এবং মার্স, জুপিটার বা স্যাটার্ণের মত অসংখ্য গ্রহ ধ্বংস হলেও হয়ত ঈশ্বরের কিছুই যায় আসেনা। সমস্ত গ্যালাক্সিপুঞ্জের লয় হলেওহয়ত তিনি থাকেন নিশ্চুপ, নির্লিপ্ত, নিরাবেগ। তবুও একজন প্রেমিক তার প্রিয়তমা প্রেমিকাকে 'দ্য ডুমস ডে'তে ফিরে পাওয়ার আকাঙ্খা বুকে নিয়ে তার কবর আঁকড়ে থাকে। একজন মৃত নারীর হাতের আঙুলের হাড় বুকে জাপটে ধরে কান্নায় ভেঙে পড়ে। ঠিক এটুকুই একজন প্রেমিকার শান্ত্বনা যতদিন পর্যন্ত তার নিজের এপিটাফের চিন্তা তার মাথায় না আসে। যতদিন পর্যন্ত সে নিজেও মাটির সাথে মিশে না যায়। [] শেষপর্ব অতঃপর সে মৃত হলে প্রেমিকার কবরের পাশে তারও কবর হয়। সেও হয়ে ওঠে হাড়ের স্তুপ। যা ছড়িয়ে থাকে সারফেস থেকে কয়েক ফুট নিচেই। পৃথিবীর এক ঐশ্বর্যময় প্রেমিক আর তার প্রেমিকার হাড় একই সাথে মিশে থাকে। মাটির সাথে মিশে যায় মমতা। মাটির সাথে মিশে যায় একজন প্রেমিকের মিনতি। সংখ্যাতীত গল্প লেখা হয় এমন প্রেমিককে নিয়ে। অথচ আর কেউ জানতে পারেনা তার প্রেমিকার শরীর আবার মখমলের মত চামড়ায় পরিপূর্ণ হয়ে ওঠে কিনা। কেউ জানেনা প্রেমিকার বুকের ঘ্রাণ এখন আর সে পায় কিনা। সকলেই জানে এসমস্ত মৃত্যু ঈশ্বরের কাছে হয়তবা হাস্যকরও। এবং এমন অসংখ্য মৃত্যু এবং ধ্বংসের চলমান মহিমার মাঝে ঈশ্বর নির্বিকার বসে থাকেন। তিনি ক্লান্ত হননা। তিনি প্রাণীর মত পরাক্রমশালী নন। তিনি কাঠামোগত নন অথচ নিখুঁত। তিনি প্রাণীকূলের বিচার করার জন্য ওঁৎ পেতে থাকেন না। তিনি সংকীর্ণ নন। তিনি অনাবিল..., অকল্পনীয়... ___ ___
বছর শুরু হলো। নতুন বছর। বই নিয়েই শুরু হলো। বইয়ের সাথেই শুরু হলো। আপনাদের বছরও শুরু হোক পুরোনো ও গলিত আবেগ ছুড়ে ফেলে দিয়ে এবং নতুন নতুন বার্তার সাথে। "ঈশ্বরী" বই মানেই নতুন চিন্তা, নতুন বার্তা, নতুন ধরণ। বিশ্বাস না হলে আপনিও একবার পড়ে দেখুন। আমার বই। আমিই শপথ করছি। ঈশ্বরের নামে নয়। আমারই ছোট্ট বইটির নামে। ইতিমধ্যে যেসব সম্মানিত পাঠকগণ সাথে ছিলেন, অনুভূতি জানিয়েছেন এবং ঈশ্বরীকে নিয়ে ভালোবাসাময় ছবি তুলেছেন, তাদেরকে আমার আন্তরিক শ্রদ্ধা, ভালোবাসা ও মমতা। আমার "ঈশ্বরী" নিয়ে আমার অহংকার আছে। আমি অনন্যসাধারণ পাঠকদের জন্যই রচনা করেছি "ঈশ্বরী"। তাদের জন্য নয়, যারা বই পড়েন শুধুমাত্র মনোরঞ্জনের জন্য এবং কিয়দ্দিন পর ভুলে যান। বরং "ঈশ্বরী" পড়বেন এবং বুঝবেন তারাই, যারা ভাবার সক্ষমতা রাখেন একশ বছর পরের পৃথিবী এবং বই পড়েন মনোবিকশের জন্য।
ভুল করে যদি ভুলে যাও, যদি খুলে নাও হাতবালা, অপেক্ষা আমি করে যাবো, যদি মরে যাই, যাবো সয়ে প্রিয় জ্বালা।
কিছু ভালো বইয়ের ছবি নিজের প্রোফাইলে না থাকলে কেমন হয়। কিছু ভালো লেখকের সাথে নিজের পরিচয় না থাকলে কেমন হয়। এর চেয়ে যা গুরুতর অপরাধ বলে বিবেচিত হয়, তা হলো, "যদি কিছু ভালো বই না পড়ে মরে যেতে হয়।" তাহলে আফসোস থাকে মৃত্যুর পরও। আফসোস করতে করতে মরে যাওয়া মানেই হলো মৃত্যুর পরও আফসোস। সেজন্য নিজের জন্মদিনে আমি নিজের জন্য রবীন্দ্রনাথ এর চেয়ে দীর্ঘায়ু কামনা করি। কারণ তাহলে জগতকে বেশি করে দেখে শুনে বুঝে মৃত্যুর গদিতে আসিন হতে পারবো। আমার শুভাকাঙ্ক্ষি নয়, কখনও দেখাও হয়নি অথচ মনে মনে তার জন্য একটি টান তৈরী হয়েছে। তিনি শিহাব শাহীন। আমি একদিন আমার একজন প্রিয় মানুষকে বলেছিলাম, "আমার সকল দুর্বলতা হলো ব্রিলিয়ান্ট এবং জিনিয়াসদের প্রতি। যারা সৃষ্টি করে, যারা চেষ্টা করে, এবং যারা চিন্তা করে। এদের প্রতি সব সময় আমার পক্ষপাতিত্ব থাকে। তার মানে এমন নয় যে, যারা প্রতিভা ধারণ করে না তাদেরকে আমি অপছন্দ করি। আমি অপছন্দ করি তাদেরকে, যারা চেষ্টা করে না। শিহাব শাহীনের সাথে যতটুকু বোঝাপড়া হয়েছে তাতে আমি বুঝতে পেরেছি, তিনি একজন সুচিন্তক এবং সুসাহিত্যিক এবং সুপাঠক। মূলত যারা চিন্তক, যারা পাঠক, তারাই স্রষ্টা। শিহাব শাহীনের ডাকপিয়নের চিঠি বইটির একটি অনন্যতা হলো, এটি মূলত চিঠি সমাচার নিয়ে রচিত। শিহাব শাহীন তাহলে ঐতিহ্যের স্রষ্টা। আমি শিহাব শাহীনকে ইতিমধ্যে পছন্দ করে ফেলেছি। তার বইটির প্রি-অর্ডার শুরু হবে খুব শীঘ্রই। আমি যত দ্রুত সম্ভব রকমারি থেকে অথবা মেলা থেকে বইটি নিজের করে নেব।
যারা অতি মাত্রায় ধার্মিক তাদেরকে "ঈশ্বরী" বইটি না পড়ার জন্য পরামর্শ দেবো। আমার লিস্টে খুব বেশি অন্ধ শ্রেণির ধার্মিক থাকার সম্ভাবনা যদিও কম। তবুও বইটি ধার্মিকরা পড়লে হয় ঈমান নড়বড়ে হতে পারে অথবা অকারণে মেজাজ বিগড়ে যেতে পারে। কারণ, ধর্ম হলো অলৌকিক এবং অন্ধকারে বিশ্বাসের ব্যাপার। আর ঈশ্বরী বইয়ের গল্পগুলো প্রমাণিত ইতিহাসের আদলে তিতা সত্য হলেও ধার্মিকদের জন্য অপ্রিয়ই হবে।
"মহামারীকাল ও একজন স্বশিক্ষিত সংশয়বাদী" গল্পটির এমন নামের ব্যাপারে পূর্বাপর সম্পাদক হাসান মাহমুদ স্যার আমাকে ফোন করে বললেন, গল্পটির নাম এটিই থাকবে নাকি। আমি স্যারকে এই নামটি রাখার জন্যই অনুরোধ করেছি। তিনি অসম্মত হননি। স্যারকে কৃতজ্ঞতা জানানোর মতো কিছু নেই আমার। বরং এতে তাকে ছোটই করা হবে। গল্পটি মহামারীকালে আমজনতার ভাষাভষ্য এবং একজন স্বশিক্ষিত সংশয়বাদীর সম্পূর্ণ বিপরীতমুখী অথচ মুক্তসত্য ও পপ্রগতিশীল অনুভূতিকে কেন্দ্র করে গড়িয়ে গিয়েছে। সবচেয়ে বিশেষ কথা হলো এই গল্পটিও "ঈশ্বরী" বইটিতে থাকছে। আর একটি সুসংবাদ হলো, আমি যা ধারণা করেছিলাম "ঈশ্বরী" বইটির জন্য ইতিমধ্যে তার চেয়ে বেশি প্রি অর্ডার পড়েছে। "গল্পটি পড়তে পারেন এখানে অথবা "পূর্বাপরের" অনলাইন পেজে।"
প্রিয়ার মধুর বাণী "ঈশ্বরী" বইতে কেউ পাবেন না। ব্যক্তিবিশেষের দুঃখকষ্ট, আবেগ- অনুভূতির গল্পও এখানে হয়ত অনুপস্থিত। তবে এখানে পাবেন সমগ্র মানব চেতনার সূত্র, সমগ্র জগতের চিন্তাধারার মিশ্রণ। বিঃদ্রঃ বইটির প্রি-অর্ডারের জন্য রকমারি দিচ্ছে ২৫% লেস অফার (১৫০/-)। নিচের লিংক এ টাচ করে আগ্রহী ব্যতিক্রমী পাঠকরা প্রি-অর্ডার করতে পারেন।
"ঈশ্বরী" নিছক কোন প্রেমের গল্পের বই নয়। কোন ষোড়শী প্রেমিকা তার প্রেমিককে ভেবে বুকের উপরে বইটি রেখে ছবি তুলতে আগ্রহী হবেন না। তবে বইটি বোদ্ধাজনের জন্য এক অনন্য বার্তা নিয়ে হাজির হবে। আর গল্পচিন্তা এবং লেখনীর ধারাধরণেও পাবেন বিশেষ পরিবর্তন। যদি বলেন প্রেমের গল্পই আরাধ্য, তবে গল্পসূচির ২য় গল্পটির চেয়ে রোমাঞ্চকর। প্রেমালাপ আর কোথাও পাবেন না। লেখক হিসেবে এটাই ছিল আমার অঙ্গীকার। বিঃদ্রঃ গড়পরতা পাঠকের জন্য "ঈশ্বরী" বইটি নয়। তথাপিও আগ্রহী পাঠকদের জন্য নিচে রকমারি প্রি-অর্ডার লিংক দেয়া হলো। [ছবি : রকমারির পেজ থেকে]
আমার প্রিয় লেখক, প্রিয় সাহিত্যপ্রেমি ও উদ্ভাবনী মানুষ। যাকে আমার হিংসে হয়। যার কাজ দেখে আমার তার মতো হতে ইচ্ছে করে। সেই আরিফ ভাই মো আরিফুল হাসান। আমার সৌভাগ্য যে, তিনি আমার গল্প ভালোবাসেন। আমার গল্প লেখার কৌশল নিয়ে তিনি ভাবেন এবং আমাকে সব সময় উৎসাহ দেন। তার একটি বই আসছে ২০২১ বই মেলায়। ইতিমধ্যে বইটি পাওয়া যাচ্ছে। বইটির দারুণ সুনাম শুনছি ইতিমধ্যে। অনেকের হাতে হাতে দেখছি বইটি। ভালোবাসা আরিফ ভাই। আরিফ ভাই, আপনার সাথে আমারও বই আসছে একটি। আপনার প্রিয় গল্পগুলো নিয়েই। বইটির নাম "ঈশ্বরী"। আমাকেও অভিনন্দন। বইটির ফ্লপ থেকে : আজব আজগুবি পৃথিবী। এ পৃথিবীতে কে বলেছিলো ভালোবাসতে? এমন ফালতু গ্রহে আসতে আর কোনো আগ্রহ নেই। যতই দিন যাচ্ছে জীবনের ব্যর্থতাগুলো প্রকট হয়ে ধরা দেয় চোখের আয়নায়। দেখা যায় প্রেম ও বিরহের তারতম্য। অন্যথায় যে জীবন কবিতার, সে জীবন আনন্দের কেনো হতে পারে না? নিজেকে কিছুটা সময় বিস্মরণে রাখতে রাখতে জেনে যাওয়া যে এ জীবন সত্যিই একটি কাঁচের ফলক, এ জীবন সত্যিই এক ভরা গেলাসের হিরকচূর্ণ বিষ। না হলে, কেনোই বা নীল ছবি জলছবির প্রতিবিম্ব হবে? আর কেনোই বা সম্মিলিত শব্দের জয়কোরাস গাইবে না পাখি? এসবই তাহলে ভালোবাসার বিদগ্ধ আগুন; হ্যাঁ, কি বলেন? ব্যাপক অভিজ্ঞতার মুখোমুখি হয়ে মরুর মাঠে রাখালের কর্তব্যনিষ্ঠায় যে জমিন চাষ করার কথা ছিলো সেখানে কি সে ফুটাতে পেরেছে ক্যাকটাস? জীবন একটা বোনাস। হে আদম, মিছে মায়া-তামাশায় বেঁধে রাখি খেলাঘরে প্রাণ। কি হবে শ্মশান, কি হবে গোরস্থান; যদি সে প্রেমের আগুন একবার প্রাণপণে জেগে উঠে? শুভ বইপড়া। শুভ বইমেলা।
আহা, শিহাব ভাইয়ের পোস্টে কমেন্ট! আমি অখুশী হই না... যখন দেখি বোকারা গল্পের নাম দেখেই গল্প বিচার করে। তোমাদের জন্য এই গল্প নয় দাদা। তোমরা কখনোই ভেতরে ঢুকতে পারো না। তোমরা সব সময় বাইরে থেকেই খেকিয়ে যাবে। ধন্যবাদ শিহাব ভাই।
বইটি একটু কঠিন হবে। বেশিরভাগ পাঠকের জন্যই নির্দিধায় এই সত্যটি প্রযোজ্য। এই বিষয়টি মাথায় রেখেই গল্পগুলো লিখেছিলাম। আমি জানি, সব মানুষ সব সত্যকে সহজভাবে গ্রহণ করার বা সহজভাবে বলার সাহস রাখে না। তথাপি অপ্রিয় হলেও সত্যগুলো চিরকাল সত্যই থেকে যায়। দাদা নাতনীকে ধর্ষণ করতে পারে, এই সত্যটি মিথ্যা হয়ে যায় না যদি দুশ্চরিত্র দাদার সম্মানের কথা ভেবে বিবচক নাতনী তা লুকিয়ে রাখে। সুতরাং দাদা মোড়ল হলেও বা সমাজের সম্মানীয় হলেও সে ধর্ষক। সাহস করে নাতনী এই ধর্ষণকে সামনে নিয়ে আসতে পারলেই বরং অন্য কোন নাতনীর ধর্ষণ রোধ করা সম্ভব। বইটির কোন গল্পের সাথে এই দৃষ্টান্ত না মিললেও কিছু জটিল বিষয় আছে যার অর্থ বোদ্ধা পাঠকরা ঠিক বুঝে নিতে পারবে। সব জেনও কোন পাঠক এমন কঠিন বই পড়তে চাইলে নিচের লিংক থেকে প্রি-অর্ডার করতে পারবেন রকমারি থেকে।
দু'দিন গ্যাপ দিয়ে স্যাপিয়েন্স বইটির রিভিউটির শেষ দুই পর্ব পোস্ট করতে হয়েছে। কারণ বইটির শেষাংশে আরও একবার নজর বোলানোর প্রয়োজন পড়েছিল। ।। স্যাপিয়েন্স ।। ইউভাল নোয়াহ হাররি ।। [] পাঁচ বর্ণবৈসম্যের উত্থানের গভীরে পৌঁছে যাওয়া যায় স্যাপিয়েন্স বইটির পড়তে পড়তে। যুক্তরাষ্ট্র, অস্ট্রেলিয়া অথবা হিটলারের নাৎসি গোষ্ঠির ধ্বংসযজ্ঞের মূল মোটিফগুলো আমি এই বইটিতেই প্রথম পেয়েছি। পেয়েছি কেন হিটলার গণহত্যার ক্ষেত্রে এতটা উৎসাহী ছিলেন। এবং অভিযাততন্ত্র কতটা ভয়ানকভাবে মানুষের মস্তিষ্ক গ্রাস করেছিল। কেন ইংরেজরা যুগযুগ ধরে পৃথিবীর গরীব জাতিগুলোর সাথে দূরত্ব রেখে চলত। আপনারা অবাক না হয়ে সত্যিই পারবেন না মানবিক বিপর্যয়ের এমন কিছু ঘটনা পৃথিবীতে ইতিমধ্যে ঘটে গিয়েছে এবং এখনও এমন কিছু ঘটনা বর্তমান আছে। বইটিতে বলা আছে, জীবনের অর্থ হলো সংগ্রাম, এবং এটাই সত্য বলে আমার অভিমত। বইটিতে একটি অধ্যায় আছে, 'সাফল্যের গোপন মন্ত্র'। সেই মন্ত্র কিন্তু ডেল কার্ণেগীর মোটিভেশনাল স্পিসেস বা তার রচিত বইগুলোর মতো লেকচারাল নয়। এখানে ইতিহাস অ্যানালাইসিস করা হয়েছে গভীর তত্ব এবং তথ্যের ভিত্তিতে। একটি দারুণ লাইন দেখুন, "বিজয়ীরা সবসময় মনে করে তাদের সংজ্ঞাই সঠিক"। কৃষি বিপ্লবের পর মানব সমাজে আসে বৈজ্ঞানিক বিপ্লব। যা পৃথিবীতে যুগান্তকারী পরিবর্তন এনে দেয়। এবং বৈজ্ঞানিক বিপ্লবই মানব জীবনে সবচেয়ে যুগান্তকারী পরিবর্তন ঘটাতে সক্ষম হয়। মানুষ রাতারাতি হয়ে ওঠে ঈশ্বরের মতো শক্তিমান। এত সহজে এই রিভিউতে বইটির সব স্টেজে ঢুঁ মারা সম্ভব হয়নি আমার। তবে আর অল্প কিছু বিষয় বলে শেষ করবো। মানুষের সুখের আদ্যপান্ত। সুখের উৎপত্তি এবং ছড়িয়ে যাওয়ার রাসায়নিক বৃত্তান্ত বইটিতে আলোচনা করা হয়েছে। বলা হয়েছে আমাদের শরীরের কোন্ হর্মন নিসৃত হলে কোন্ অনুভূতি হয়। বিশেষ করে এই রিলেটেড বিষয়ে সেরটোমিন, ডোপামিন এবং অক্সিটোসিনের আলোচনা করা হয়েছে। হারারি পৃথিবীর চলমান এবং ভবিষ্যৎ অর্থনীতির আলোচনা করতে গিয়ে স্কটিশ অর্থনীতিবিদ এ্যাডাম স্মিথ এবং তার 'প্রবৃদ্ধির পিঠা' বিষয়ে আলোচনা করেছেন। অর্থনীতির চাকা বন্ধ থাকার দরুণই পৃথিবীর অর্থনীতির গতি স্থবির হয়ে যায়। সুতরং স্মিথ বলেছেন অর্থনীতির চাকা ঘোরানোর কথা এবং প্রবৃদ্ধিকে চলমান রাখা পিঠাটিকে বড় করার চেষ্টা অব্যাহত রাখা। যারা অর্থনীতির চাকা ঘোরায় তারা পিঠাটিকে বড় করে এবং এতে করে সকলেই কম বেশি ভাগ পায় পিঠাটির। ফলে মধ্যযুগের ধনীদের চেয়ে বর্তমান ধনীরা জগতের বেশি উপকারী হিসেবে গণ্য। এই ক্ষেত্রে তিনি এ্যাডাম স্মিথ এর "দি ওয়েলথ অব নেশনস" বইটিকে সামনে নিয়ে এসেছেন। এ্যাডাম স্মিথই বলেছেন এই কথাগুলো যে, মধ্যযুগীয় ও প্রাচীন ধনীরা রেশমের বস্ত্র পরিধান করত, নিজেদের কবরের পেছনে খরচ করত শত শত কোটি টাকা। অথচ সাধারণের প্রবৃদ্ধির বিষয়ে তারা ছিল নিরুৎসাহী। অথচ বর্তমান এলিটরা তাদের তুলনায় কম দামী পোশাক পরিধান করপ এবং কম বিলাশবহুল জীবনযাপন করে। এবং তারা পৃথিবীর উন্নয়নকে গতিশীল রাখে, হোক অজান্তে অথবা জেনেশুনে। [] ছয় আমরা যখন ইতিমধ্যে জানতে পেরেছি কোন্ হর্মন নিঃস্বরণের ফলে আমাদের শরীর এবং মনের কোন সুবিধা অথবা সমস্যা ঘটায়, ডোপামিন অথবা অক্সিটোসিন নিঃস্বরণের নির্গমন আমাদের মনের কোন সুখানুভূতি বা দুঃখের জন্য ভূমিকা রাখে কিনা অথবা আমাদের আমাদের কোন অসুখের জন্য কোন হরমন বা কোন্ ভিটামিনের ঘাটতি পুরণ করা উচিত। সুতরাং আমরা এখন বেশি পরিমানে ডোপামিন অথবা সেরোটোনিন নিঃস্বরণের উপায়গুলো খুঁজে বের করার চেষ্টা করবো। আমরা উপকৃত হয়েছি কৃত্রিম সুখ বা দুঃখের উপায়গুলো খুঁজে বের করতে। কৃত্রিম ইঞ্জেকশন এবং পিল আমাদেরকে নানান রূপে সহযোগিতা করছে। আমরা এসব বিষয় নিয়ে নিরন্তর পরীক্ষা নিরীক্ষা চালিয়ে যাচ্ছি। আমরা ফল পাচ্ছি এবং দ্রুতই আরও পাবো। যারা নিরাশাবাদী এবং অন্ধ অনুভূতি থেকে এখনও বের হয়ে আসতে পারে না। এবং যারা মনে করে আমাদের সমস্ত অনুভূতির নির্ণায়ক এক লুকায়িত শক্তি, যার সর্বাপেক্ষা পরিচিত বৈশ্বিক নাম ঈশ্বর, তাদের নিকট সব সময়ই আমাদের সকল অাশা এবং চলমান যাওয়া চেষ্টাগুলো অকারণ। অথচ তারা এসব পরিশ্রমের ফল ভোগ করে লজ্জাহীন দানবের মতো। এমনকি যদি কেউ চিরজীবী হবার মতো কোন ভ্যাক্সিন ইতিমধ্যে আবিস্কার করে ফেলতে পারে, তাহলে তারা দৌড়ে আসবে তা গ্রহণ করতে। অথচ তারা সব সময়ই এসব ক্ষেত্রে টিটকারি দিয়ে এসেছে। তারা বরাবরই নিরাশাবাদী এবং অদৃশ্যের প্রতি ভয়ানক আশক্ত। এবং তারা মনে করে কৃত্রিম সমস্ত কিছুই ঈশ্বরের বিরুদ্ধে হাত বাড়ানোর মতো এবং পাপ। তবুও তাদেরকে উপেক্ষা করেই আমরা এখন জিন অপ্রতিস্থাপন করতে পারি। ব্যবহার করতে পারি সাইবর্গ প্রকৌশল। আমরা বায়োনিক হাত এবং পা ইতিমধ্যে ব্যবহার করছি। এবং আশ্চর্যের বিষয় হলো শরীরের এসব বায়োনিক অঙ্গগুলো ব্রেইনের নির্দেশনা মতো কাজ করতে পারে। সুতরাং আমরা আশা রাখতেই পারি যে, মাত্র একশ বছর পর আমাদের উত্তরাধীকারিরাই হবে ঈশ্বরের মতো শক্তিমান। তারা ফ্রাঙ্কেনস্টাইনকে একদিন সত্যিই নিজেদের মতো ব্যবহার করতে পারবে। এবং আলোচনার শেষে আমি শুধুমাত্র আশাবাদীদের জন্য বলবো, যারা মানুষের সফলতায় বিশ্বাসী এবং নিরন্তর কাজ করে যেতে আগ্রহী, তাদের জন্য বলবো, একদিন স্যাপিয়েন্সদের গিলগামেস প্রকল্প চুড়ান্ত সফলতার মুখ দেখবে। এবং হারারির মতো আমিও বলবো "অতৃপ্ত এবং দায়িত্বহীন এক দেবতা যে জানেই না সে কী চায়, তার চেয়ে ভয়ঙ্কর কিছু কি আর আছে?" সুতরাং বুদ্ধিমানরা কখনোই সেই অদেখা অাত্মার দিকে চেয়ে থাকেনি। তারা কাজ করে গিয়েছে এবং সফলতা পেয়েছে প্রায় প্রতিটি ক্ষেত্রে। এবং হারারি একটি বিশাল ভরসার কথা বলেছেন বইটির শেষের দিকে। তিনি বলেছেন, একদিন হয়ত এমন সময় আসবে যে মানুষ মৃত্যুকে আরও কিছুটা দূরবর্তী করতে পেরেছে। অধিকাংশই বলবেন, এসব ভাবনা গাজাখুরী, যেমন স্যাপিয়েন্স বইটি পড়ার পর আমার এক বন্ধু শরাফত দুহিতা আমেনা বলেছিল বইটি গাজাখুরী বই। সুতরাং তাদের জন্য বলবো, অপেক্ষা করুণ, এবং মাত্র পাঁচশ বছর পূর্ববর্তী পৃথিবীর ইতিহাস জানতে চেষ্টা করুন এবং একবার আজকের পৃথিবীর সাথে মিলিয়ে নিন। এবং একবার ভাবুন পাঁচশ বছর পূর্ববর্তী মানুষদের চিন্তার দৌড়। এবং ঠিক তারই বিপরীতে ভাবুন পাঁচশ বছর পরবর্তী পৃথিবীর কথা, যদি আপনার চিন্তাশক্তি ততটা ধারণ করতে পারে এবং সত্যিই তীক্ষ্ণ হয়ে থাকে। শেষ...
একজন ভাষা সৈনিকের সন্তান। বাংলাদেশের সংবিধান রচনা কমিটির একজন অন্যতম সদস্য'র সন্তান, সর্বোপরি একজন মহান মানুষের সন্তান, যে মানুষটি আমদের শিশু বয়সে আমাদেরকে জাদু দেখাতেন তার সন্তান, কী দারুণ ব্যাপার না? তিনি লিখেন। দারুণ লিখেন। তাকে আমি জানি, তিনি তার পিতার মতোই অসামান্য মানুষ। মানুষকে ভালোবাসতে জানেন তিনি। এবং তিনি একজন একনিষ্ঠ পাঠকও। তার ঘরে গিয়ে, তার পড়া বইয়ের সংগ্রহ দেখে আমি অবাক হয়েছি। আমার সৌভাগ্য যে, তিনি আমায় ভালোবাসেন। ২০২১ বই মেলায় তার বই আসছে জেনে আমি খুশি হয়েছি। "প্যাভিলিয়ন ৫" এ অনিন্দ্য প্রকাশ থেকে আসছে তার গল্পের নতুন বই "অহনা"। একই বছর আমাদের দুজনেরই গল্পের বই। আমার বইটির নাম "ঈশ্বরী" থাকবে ৪২০-৪২১ উৎসব প্রকাশনী তে। শুভেচ্ছা মাহবুব-উল আলম চৌধুরী ভাইয়া।
অজ্ঞতা প্রতিজন অসাড় মানুষের নিজের তৈরী ঈশ্বর, যার কাছে প্রতিনিয়ত তাকে সমর্পিত হতে হয়।
আমার একজন পছন্দের মানুষ, আমার দেখা অন্যতম একজন জ্ঞান পিপাসু মিঞা শোভন আজ একটি স্ট্যাটাস দিয়েছিল শিক্ষক নিয়ে। শিক্ষক সম্পর্কে আমার ধারণা তার ধারণার সাথে অনেকটা মিলে গেল। সে বলেছে বাংলাদেশের অধিকাংশ শিক্ষক আসলে শিক্ষক নয়। তারা শিক্ষকতার চাকুরী করে। পড়াইতে হয় তাই পড়ায়। শিক্ষক সম্পর্কে আমার অভিজ্ঞতা ঠিক একই রকম। এজন্যই আমি বলি, আমার কোন প্রিয় শিক্ষক নেই। কেউ আমাকে "প্রিয় শিক্ষক" রচনা লিখতে দিলে আমি লিখবো, "আমার বই এবং আমি নিজেই আমার প্রিয় শিক্ষক"। কারণ আমাকে শেখানোর জন্য কেউ পড়ায়নি। আমাকে কোন শিক্ষক ডেকে নিয়ে বলেনি, এই বিষয়টি পড়িস। যা তারা শিখিয়েছে তা আমার পরীক্ষায় পাশ এর জন্য। এবং সেই পাশ বা ফেল এর দায়ব্ধতাও তাদের ছিল না। আমারই ছিল। আসলে তাদের নিজেদেরই জানার কোন আগ্রহ নেই। শিক্ষকতার চাকুরী করতে হয় বলে করে। এর দ্বারা রুটি রুজির ব্যবস্থা হয় তাদের। এর বাইরে কিছু নয়। আমি এই ভেবে গর্বিত হই যে, আমি যা শিখেছি সেটুকু একান্ত আমার নিজের চেষ্টার ফসল। এমনকি আমার বাবা মা'ও কোনদিন আলাদা করে একটি বই এনে দিয়ে বলেনি, এটা পড়। অথচ আমার জীবনে অনেকের তুলনায়ই আমি অনেক বেশি পড়েছি। এমনকি আমার সমস্ত শিক্ষকদের তুলনায়ও। কতটুকু জানতে পেরেছি তা বলতে পারবো না। তবে চেষ্টা করে যাচ্ছি প্রতিনিয়ত। রাত তিনটা পর্যন্ত বই পড়ার পর সকাল আটটার আগে আমি অফিসে যাই। আপনাদের বলার সুযোগ আছে যে, শিক্ষক এবং মা বাবা প্রাথমিক পাঠ না দিলে আমি পড়তে পারতাম কীভাবে। এটা আমি মানছি না। কারণ যার ইচ্ছে থাকে তাকে বই সাজেষ্ট করতে হয় না। সে খুঁজে নেয়। সে মাঠে, গাছে, পাতায় লিখে লিখে বর্ণমালা শিখে নেয়। ব্যতিক্রম থাকতে পারে, যারা সত্যিই ডেডিকেটেড এবং জ্ঞান পিপাসু। তবে সে সংখ্যা সমগ্র বাংলাদেশ জুড়ে আঙুলে গোণা যাবে বলে আমার ধারণা। * নিজের জ্ঞান পিপাসা না থাকলে অন্যকে শেখানো যায় না। আমার লিস্টে আমার কয়েকজন শিক্ষক আছেন। তাদেরকেসহ আমার সকল শিক্ষকের প্রতি আমার শ্রদ্ধা অটুট থাকুক।
।। স্যাপিয়েন্স ।। ইউভাল নোয়াহ হারারি ।। [] তিন জীববিজ্ঞানের ইতিহাসে সবচেয়ে বিধ্বংসী প্রজাতি হিসেবে মানুষদের নামই লিপিবদ্ধ আছে। আরও বেশি সংখ্যক মানুষ যদি প্রথম আর দ্বিতীয় দফার গণবিলুপ্তির খবরগুলো জানতো, তাহলে তৃতীয় গণবিলুপ্তি সম্পর্কে মানুষ এতটা উদাসীন থাকতে পারতো না। স্যাপিয়েন্স বইটিতে ইতিহাসের সবচেয়ে বড় প্রতারণা হিসেবে বলা হয়েছে কৃষি বিপ্লবকে। শিকারী সংগ্রাহকদের জীবন বৈচিত্র যে বিপ্লব ধ্বংস করেছে। মানুষকে করেছে স্থানু এবং ভূমি ও সম্পদের ব্যক্তিগত মালিকানা ও পুজিবাদের পত্তন হয়েছে। যদিও কৃষি বিপ্লবের পূর্বেও শিকারের এলাকা নিয়ে বিভিন্ন প্রাচীন জনগোষ্ঠীর মধ্যে রক্তারক্তির ইতিহাস বর্তমান। তথাপিও সেই রক্তারক্তি আর আধুনিক রক্তারক্তি এক নয়। প্রাণী জগতের বেঁচে থাকা প্রাণীদের সংখ্যাটির মধ্যে একটি বৃহৎ সংখ্যা হলো খামারী পশু। তাদের জীবনের দিকে খেয়াল করুন। একটু ভাবুন, একটি দুধেল গাই কিংবা মাংস উৎপাদন করা মূ্ুরগীগুলোর জীবনব্যবস্থা। মানুষের নিষ্ঠুরতা উপলব্ধি করুণ। মূলত হারারির ধারণামতে আমি যা বোঝাতে চাচ্ছি তা হলো আপনি কতদিন একটি খাচার মধ্যে গলায় দড়ি বাঁধা অবস্থায় ঠায় দাঁড়িয়ে এবং একই জায়গায় বসে থাকতে পারবেন? সুতরাং জগতের সমগ্র প্রাণীকেই আজ মানুষের সুখ আর জিহ্বার স্বাধ পরিপুরণ জন্য অপেক্ষা করতে হয়। এমন অবিবেচক দৌড়াত্ব মানুষ ছাড়া আর কোন প্রজাতি ভাবতেই পারে না। আপনি কী ভাবছেন? স্বাচ্ছন্দ্যে বেঁচে থাকার অধিকার একমাত্র মানুষেরই আছে? ওরা শক্তি প্রয়োগ করতে পারে না বলে ওদের নেই? এটা কি অটোক্রেসি নয়? সত্যি বলতে এসব বিষয়আশয়ই সংশ্লিষ্ট থাকবে স্যাপিয়েন্সদের বিলুপ্তি ত্বরান্বিত করার ক্ষেত্রে (me)। স্যাপিয়েন্স বইটিতে প্রাচীনতম আইনগুলো দারুণভাবে লিপিবদ্ধ আছে। বলতে গেলে প্রথম কবে কোথায় কীভাবে আইনের উৎপত্তি তাও আছে স্যাপিয়েন্স বইটিতে। খ্রীষ্টের জন্মের ১৭৭৬ বছর পূর্বকালে ব্যবিলন ছিল পৃথিবীর সবচেয়ে বড় শহর। এবং সবচেয়ে খ্যাতিমান রাজা ছিলেন হাম্মুরাবি। যার আইনকে বলা হয়ে থাকে হাম্মুরাবির কোড এবং এই কোডকে কেন্দ্র করেই পরবর্তীতে সমস্ত আইনকে পরিমার্জন করা হয় । বইটিতে প্রাচীতম সভ্যতাগুলোর বিষয়ে বুদ্ধিবৃত্তিক আলোচনা করা হয়েছে। বলা হয়েছে সবচেয়ে প্রাচীনতম আক্কাদীয় সভ্যতার ইতিবৃত্ত। স্যাপিয়েন্স এ একটি দারুণ তথ্য পেয়েছি, যা দীর্ঘদিন ধরে আমি নিজেই ভাবতাম। আমার ভাবনার সাথে এই বিষয়টি দারুণভাবে মিলে গেল। বলা আছে, "হিব্রু বাইবেল, গ্রীক ইলিয়াড, হিন্দু মহাভারত, বৌদ্ধ ত্রিপিটক, এই সবগুলো শুরু হয়েছিল মৌখিক রচনা হিসেবে। বহু জন্ম ধরে মানুষের মুখে মুখেই এগুলো সংরক্ষিত হয়ে আসছিল।" এবং আমার ধারণা এমনই ছিল যে, এক সময় এসে বিশেষ বুদ্ধিমান কিছু মানুষ এগুলো গুছিয়ে সংকলন করেন এবং প্রণয়ন করেন নিজের মতো করে। আমরা নিশ্চয়ই জানি ময়মনসিংহ গীতিকার কথা, খনার বচনের কথা, এছাড়া জানি আঞ্চলিক বহু প্রবাদ প্রবচন, যেগুলো মানুষের মুখেমুখে ঘুরে ফিরতো এবং এক সময় ব্যক্তিগত উদ্যোগে সংকলন করা হয়েছিল এসব গল্পগুজব এবং পরবর্তীতে জাতীয়ভাবেও উদ্যোগ নেয়া হয়েছে ঐতিহ্যকে বাঁচিয়ে রাখার প্রয়াশে। সুতরাং এই বিষয়গুলোর ব্যাপারে আমি আরও নিশ্চিত হলাম স্যাপিয়েন্স এর ব্যাখ্যা বিশ্লেষণ পড়ার পর। [] চার আরও একটি বিষয় জেনে ভারতীয় পাঠকরা খুশি হবেন যে, ১ থেকে ৯ পর্যন্ত সংখ্যাগুলো, যেগুলোকে আমরা নিউমেরিক নাম্বার বলে থাকি, সেই সংখ্যাগুলো আবিস্কার করেছিল ভারতীয়রা এবং ভারতেই এগুলো সর্বপ্রথম ব্যবহার হয়। পরবর্তীতে আরবগণ ভারতে আগমন করে এবং এগুলো ব্যবহারের সুবিধা বুঝতে পারে এবং তারা এগুলো ব্যবহার করা শুরু করে। আরবরাই এই সংখ্যাগলো ইউরোপের সাথে পরিচয় করিয়ে দেয় এবং নিজেদের আবিস্কার বলে ইতিহাসে নাম লেখায়। এখনও পর্যন্ত ইতিহাসে এই সংখ্যাগুলো আরবীয় আবিস্কার বলেই পরিচিত। মানব জগতে প্রাচীন যুগ থেকে চলে আসা বৈষম্যগুলোকে দারুণভাবে তুলে আনা হয়েছে এই বইটিতে। স্যাপিয়েন্স বইটিতে মানব ইতিহাস, মানুষের বৈচিত্রময় স্বভাব এমন কি ভেতরের রহস্যগুলো এমন দারুণভাবে বিবৃত করা হয়েছে, যা আমাকে অবাক করেছে। বইটি পড়ে এত এত নতুন বিষয়আশয় জানতে পেরেছি, যা আমি হাজারের অধিক বই পড়েও পারিনি। ধর্মগুলোর উৎপত্তি এবং বিকাশগত ইতিহাসের বস্তুনিষ্ঠ ধারণা প্রমাণ সাপেক্ষে এই বইটিতে দারুণভাবে তুলে আনা হয়েছে। বইটিতে আছে দর্শনের বিভিন্ন দিক সম্পর্কিত বিস্তর আলোচনা সমালোচনা। সাম্রাজ্যবাদ ভবিষ্যতে কীরূপে আমাদের সামনে এসে হাজির হতে পারে এবং আমাদের উপর কী প্রভাব ফেলতে পারে তারও ধারণা দেয়া হয়েছে বইটিতে। এবং বলা আছে ধর্মযুদ্ধের কথাগুলো। একেশ্বরবাদ, বহুঈশ্বরবাদ, দ্বৈতবাদ এসব বিষয়েও বিশ্লেষণ করা হয়েছে সংক্ষেপে হলেও। এবং আলোচনা করা হয়েছে সর্বপ্রাণবাদের মতো বিষয়গুলোও। হারারি বলেছেন, ধর্ম যদি কোন অতিমানবীয় শৃঙ্খলের উপর ভিত্তি করে গড়ে ওঠা মানুষের নীতি ও মূল্যনোধের ব্যবস্থা হয়ে থাকে, তবে সোভিয়েত কমিউনিজম কোন অর্থেই ইসলামের চেয়ে কোন অংশে কম নয়। এছাড়া কমিউনিজমই ছিল পুজিবাদকে হটানোর একমাত্র পথ। অথচ পুজিবাদিরা যে কোন মূল্যে মানুষের ভেতরে পুজিবাদের বীজ বপণ করে দিয়েছে। এবং এমনকি তারা মুক্ত বাজারের নামে এক দুস্বাহসিক দাবী তুলেছে। ভোগবাদ এবং বেকারত্ব এবং দারিদ্রের দোহাই দিয়ে মুক্ত বাজারকে প্রতিষ্ঠিত করতে তারা বদ্ধপরিকর। অথচ জেনে রাখুন, যদি সত্যিই পৃথিবীতে একদিন মুক্ত অর্থনীতি প্রতিষ্ঠিত হয় তবে সেদিনই হবে মানবতার এক দুর্ধর্ষ বিপর্জয়। কারণ মানুষ মানেই লোভের বশে বশীভূত। মানুষ জিনগতভাবেই অপরাধপ্রবণ এবং অত্যাচারী এবং স্বেচ্ছাচারী। শুধুমাত্র সমাজ এবং আইনই মানুষের স্বেচ্ছাচারী ইচ্ছাকে নিয়ন্ত্রণ করে রাখে। খুব অল্প পরিমানই আছে এর ব্যতিক্রম।"আগামীকাল শেষপর্ব"
।। স্যাপিয়েন্স ।। ইউভাল নোয়াহ হারারি ।। #রিভিউ [] এক কিছুদিন আগেই বলেছিলাম স্যাপিয়েন্স বইটির রিভিউ লিখবো। 'ভোলগা থেকে গঙ্গা' বইটির রিভিউ লেখার সময়ই বলেছিলাম কথাটি। সময়ের সাথে পেরে উঠি না বলেই নিয়মিত লেখা হয় না। তাছাড়া সত্যি বলতে 'স্যাপিয়েন্স' এমন একটি বই যার রিভিউ খুব সর্ট টাইমে লিখে বোঝানো জটিল কাজ। বিশ্বব্যাপী প্রভাবশালী ইজরায়েলী লেখক "ইউভাল নোয়াহ হারারি" একটিমাত্র বইতে মানব বিবর্তনের সত্তর হাজার বছরের ইতিহাস তুলে ধরেছেন। এছাড়া খণ্ড খণ্ডভাবে তিনি বলেছেন প্রাণী জগতের সারে চার লক্ষ বছরের বিচ্ছিন্ন ইতিহাস। সুতরাং বলতে গেলে গোণা কিছু শব্দে স্যাপিয়েন্স এর রিভিউ লেখা সত্যিই কঠিন কাজ। তথাপিও আমার বোধ যতটুকু ধারণ করতে পেরেছে ততটুকুই কৌতুহলী পড়ুয়াদের নিকট পৌঁছে দেয়ার চেষ্টা করবো। 'কৌতুহল' শব্দটি সার্থক মানব জীবনের জন্য গুরুত্বপূর্ণ একটি শব্দ। কৌতুহলের আশ্রয়েই শিক্ষা (me). "দু'হাজার বছর পূর্বেকার এক গ্রীক দার্শনিক মনে করতেন দর্শনের জন্ম হয় মানুষের বিস্মিত হবার ক্ষমতার মধ্যে"। "ইয়েস্তেন গার্ডারের সোফির জগত" বইটিতে একটি অধ্যায়ই আছে এরকম যে, ভাল দার্শনিক হবার জন্য একনাত্র যে জিনিসটি আমাদের প্রয়োজন তা হলো বিস্মিত হবার ক্ষমতা। সুতরাং কৌতুহল'ই মানুষকে গণসাধারণ থেকে পাঠক করে তোলে, আর সত্যিকারের পাঠকই ধীরে ধীরে হয়ে ওঠেন অসাধারণ মানুষ। ইতিহাস শুরুর বহু যুগ আগে থেকেই মানব প্রজাতির অস্তিত্ব ছিল। তারও আগে থেকে ছিল শিম্পাঞ্জী ও মানুষের আরও অনেক প্রজাতি, যারা আমাদের সবচেয়ে নিকটবর্তী আত্মীয়। বিজ্ঞানীদের মতে আজ থেকে প্রায় ছয় মিলিয়ন বছর আগে কোন এক এপের দুই মেয়ে ছিল। যাদের এক মেয়ের বংশধরেরা হয়েছে আজকের শিম্পাঞ্জি, অন্য মেয়ের বংশধর হয়েছি আমরা হোমো স্যাপিয়েন্স। এবং মানুষ হোমো গণের অন্তর্ভুক্ত একর্টি প্রাণী। সুতরাং হোমো গণের আরও অনেক প্রজাতির অস্তিত্ব ছিল। যারা বিভিন্ন সময়ে বিভিন্ন কারণে বিলুপ্ত হয়েছে। এবং ডাইনোসরদের মতো বড় প্রাণীরা পৃথিবী থেকে বিলুপ্ত হবার প্রধান কারণ ছিল তাদের খাদ্যের ঘাটতি এবং জলবায়ুর পরিবর্তন। মানব প্রজাতির মধ্যে বড় আকারের মানুষদের ভাগ্যে ঠিক একই ঘটনা ঘটেছিল। প্রারম্ভিক পৃথিবীতে সমুদ্রের উচ্চতা ছিল অনেক কম। যার কারণে প্রাচীন বৃহৎ প্রজাতিগুলোর আবাদ এবং আবাস ছিল সর্বব্যাপী। জলবায়ু পরিবর্তনের সাথে সাথে সমুদ্র পৃষ্ঠের উচ্চতা বাড়তে থাকে এবং পৃথিবীর অসংখ্য প্রাণীর বিলুপ্তির একটি বড় কারণ হয়ে ওঠে এই বিশাল পরিবর্তন। ঠিক যেমন হয়েছিল ইন্দোনেশিয়র ফ্লোরেন্স দ্বীপে বসবাসকারী প্রাচীন বৃহাকৃতি মানুষদের পরিনতি এবং ঠিক এই কারণেই পৃথিবীর দখল আজ ক্ষুদ্রাকৃতি মানুষদের হাতে। এবার একটি ভয়ের কথা বলি। Take it serious (me). সত্যি বলতে পৃথিবীতে বর্তমান আধুনিক মানব প্রজাতিও বিলুপ্ত হবে, যদি এই প্রজাতি পৃথিবীর পরিমিত ব্যবহার না করতে না পারে । এবং অন্য কোন মানব প্রজাতি বা অন্য কোন প্রাণী দখল নিবে এই গ্রহটির, যদি ততদিন পর্যন্ত গ্রহটি ভেঙে গুড়িগুড়ি না হয়ে যায় (me)। আর এর মূল কারণ হবে জলবায়ুর দ্রুত পরিবর্তন এবং সমুদ্র পৃষ্ঠের উচ্চতা বৃদ্ধি এবং জমা বরফ গলার মাধ্যমে স্থল ভাগের সীমানার পরিব্যাপ্তি কমে যাওয়া। এছাড়া মহাবিশ্বের কাঠামোগত বিশেষ কোন পরিবর্তনের দ্বারাও ঘটতে পারে এমন ঘটনা। [] দুই ইতিহাস বলে, গত দশ হাজার বছর ধরে স্যাপিয়েন্সরাই একমাত্র মানব প্রজাতি হিসেবে পৃথিবীতে টিকে আছে। তাই বলে ভাবার কোন অবকাশ নেই যে স্যাপিয়েন্সরাই পৃথিবীর স্থায়ী বাসিন্দা। দশ হাজার বছর তো সামান্য। কোটি কোটি বছর টিকে থাকার পরও অনেক প্রজাতি আজ লুপ্ত। হারারি বলেছেন, হোমো স্যাপিয়েন্সরা গোটা দুনিয়া জয় করার পেছনে অন্য সকল বিষয়ের চেয়ে বেশি গুরুত্বপূর্ণ ছিল তাদের ভাষার ব্যবহার। যা গোটা জীব জগতে অদ্বিতীয়। সত্তর হাজার বছর আগেই মানব প্রজাতি ভাষাগত দক্ষতা অর্জন করেছিল। এবং মানব প্রজাতির অন্য একটি দক্ষতা হলো তারা একে অন্যকে বুঝতে পারে এবং প্রয়োজনবোধে সাবলীলভাবে সহযোগিতা করতে পারে। আর এই যে সাম্রাজ্য এবং জাতি এবং তাদের দলবদ্ধতা, এটি সম্ভব হয়েছে অলীক বস্তুর উপর একতাবদ্ধ ধারণা থেকে এবং সর্বোপরি অদেখা বিশ্বাস থেকে। এটিও মূলত সহযোগিতারই একটি ফল। এবং শক্তিশালী মিথ এর ধারণাই মানব সমাজকে দলবদ্ধ এবং গোষ্ঠীবদ্ধ করেছে। যাক সে কথা, এবার আমার একটি ব্যক্তিগত ক্ষোভের কথা বলি। আজ থেকে পনের হাজার বছর আগে পৃথিবীতে প্রাণ এবং প্রাণীর সংখ্যা ছিল ব্যাপক। বিশাল বিশাল মারসুপিয়াল সিংহ, ম্যামথ, ম্যাস্টোডোন, ভল্লুক আকারের রোডেন্ট, ঘোড়া আর উটের পাল ছিল। ছিল দৈত্যাকার ভূমিস্লথ, যাদের ওজন ছিল আট টনের মতো। এবং অস্ট্রেলিয়া, দক্ষিণ আফ্রিকায় ছিল উদ্ভট আকারের স্তন্যপায়ী, শরিসৃপ ও বিশাল বিশাল পাখিদের আবাসভূমি। শুধুমাত্র আমাদের মতো ক্ষুদ্রায়তন হোমোদের আবির্ভাব এবং দৌরাত্বের কারণে মাত্র দুই হাজার বছরের ব্যবধানে প্রায় সমস্ত প্রজাতিই বিলুপ্ত হয়ে গিয়েছে। উত্তর আমেরিকার ৪৭টি বৃহদাকৃতির গণের মধ্যে ৩৪টি ই বিলুপ্ত হয়ে গিয়েছে। দক্ষিণ আমেরিকায় ৬০টি'র মধ্যে ৫০টিই আজ বিলুপ্ত। এদের প্রায় সবগুলোই স্যাপিয়েন্সের আবির্ভাব পূর্ববর্তী সময়ে তিন কোটি বছর ধরে স্বাধীনভাবে পৃথিবীতে টিকে ছিল। অথচ মানুষদের সাথে দেখা হবার একশ বছরেরও কম সময়ের মধ্যেই এদের সংখ্যা অর্ধেকে নেমে এসেছে। সুতরাং পেটের সাইজ ঢোলাকৃতি করার জন্য গণহারে প্রাণী হত্যার কথা বাদ দিলে জলবায়ুর দ্রুত পরিবর্তন এবং প্রাণী বিলুপ্তির এই দায়ও মানুষ ছাড়া অন্য কারো ঘাড়ে দেয়ার সুযোগ নেই। আমাদের ক্ষণস্থায়ী জিবীতকালে আমরা হয়ত এসবের কিছুই বুঝতে পারি না। কিন্তু পৃথিবীর শেষ বৃক্ষটি মৃত্যুর আগেই আমরাও ফসিল হয়ে যাবো এটা ভুলে যাবেন না। কী? মনে হচ্ছে এটা গাঁজাখুরি ধারণা? প্রাণীজগতের ইতিহাস ঘাটলেই বুঝতে পারবেন সত্য এবং মিথ্যা। এই যে, আজকের কথাই ধরুন, পারলে সমস্ত পৃথিবীটাই পেটের মধ্যে ঢুকিয়ে নিই আমরা। গুবরে পোকা থেকে শুরু করে তিমির স্যুপ, অক্টোপাস, স্কুইড, এমন কী কেচো, জোঁক এবং মাছিগুলোকেও আমরা খেয়ে হজম করি। একসময় নানুবাড়ির পুকুরে কলাগাছের উপর সারিবদ্ধ কচ্ছপ বসে থাকতে দেখতাম। এখন আর একটাও দেখি না। বিলুপ্ত পরবর্তী এখন ক্ষুদ্রকায় যারা টিকে আছে তাদের দিয়েও বিলাশবহুল স্যুপ তৈরী করে আমরা আয়েশে গিলতে থাকি। অথচ দেখুন, মাত্র এক হাজার বছর পরের পৃথিবীর কথা ভাবুন। আপনি থাকবেন না, আপনার প্রিয়জনরা থাকবে। অথবা যদি তাদের বিলুপ্তি একদিন এগিয়ে আসে তা আপনার জন্যই। ।।৩য় পর্ব আগামীকাল।।
মানুষ নেমে এসো; পারফিউমের গন্ধে যেমন এসেছিল রাজা, প্রজা এবং পাদ্রী, তেমন নেমে এসো মানুষ, ঈশ্বর হতে এক টানে ছিনিয়ে নাও দয়াহীন লাঠি। মানুষ নেমে এসো; মুক্তিকে পদদোলিত করেছে যারা বাহুবল আদেশে... তাদের থেকে কেড়ে নাও তোমার অধিকার, মানুষ নেমে এসো, চলতি বসন্তেই... মার্ক টোয়েনের কাজ এবং শুরুর সূত্রকে কাজে লাগাও তারই সূত্রের মতো। বারোশ ঘনসেন্টিমিটারেরও বেশি করোটিকে তুমি কী কী কাজে লাগাও? কতটুকু সত্যের সন্ধানে ছোটো প্রতিনিয়ত? নিজেকে জবাব দাও এখনই, আজই ছুটে এসো, জড়ো হও ময়দানে, মানুষ নেমে এসো; প্রতিবাদ শব্দটির গা থেকে মুছে ফেল সমস্ত রঙচঙ, এবং সত্যকে খুঁজে ফেরো ‍নিয়ত অভিসার এবং সমস্ত শব্দ ও শক্তির বিনিময়ে, হন্তারক যারা চারপাশে ঘোরেফেরে, সত্যের মুখে একে রাখে চুনকালি, তাদেরকে ধরে এনে বেঁধে রাখো, এবং জবাব চাও খুণের, কিন্তু মৃত্যুদণ্ড দিও না কোন কুলাঙ্গারকেও, কারণ, ভুলে ভরা মানুষও হতে পারে শুদ্ধ একদিন, এবং তোমারই সাথে নেমে আসতে পারে প্রতিবাদ মিছিলে। এবং জেনে রাখো, প্রাণই পৃথিবী! মানুষ নেমে এসো, মানুষকে ভালোবাসো, প্রাণী ও সত্যকে ভালোবাসো, ভালোবাসো জগতের প্রতিটি খামারী গরুকে, যারা দুধ দেয়, এবং মাংস দেয়, তাদেরও অধিকার আছে তোমার সন্তানের মতো চড়ে বেড়ানোর, তাদেরকে মুক্তি দাও সামান্য সময়ের জন্য হলেও, নেমে এসো পুজিবাদী কারবারী আরত থেকে, ভালোবাসো প্রাণীকুলের বেঁচে থাকা এবং কলোরবকে, কারণ প্রতিজন প্রাণীর বেঁচে থাকার মধ্যেই বেঁচে থাকে তোমার ইহজনমের আরও এক বিন্দু বেঁচে থাকা।
ছবি তোলা'ই কি ভালোবাসা! ভালোবাসা কি কখনোই দীর্ঘজীবী হয়? আমরা কি কখনোই অনবরত ভালোবেসে যেতে পারি কাউকে? কোন এক সময় ভালোবাসা অভ্যাসে পরিণত হয় না? আমরা কেবল লোক দেখানোর জন্যই বাইরে একে অন্যের মুখ চোখের দিকে তাকিয়ে, হেসেখেলে ছবি তুলি আর সেইসব ছবি দিয়ে সয়লাব করি, আর ঘরে এসেই ঝগড়া বিবাদ শুরি করে দেই। ভালোবাসা দীর্ঘদিন বয়ে নিয়ে যাওয়া যায় না কেন? এক জীবনে আমাদের কেবল অভিনয় করেই পার করতে হয় কেন? 
অনন্যা হৃদয়ে থেকো/ কাগজে লুকিয়ে রেখো/ বিজনে বিপুলা একো/ নয়নে স্বপন রেখো গোপনে।
রে মানুষ কান্না থামাও বিরহের বন্যা থামাও সুখী হও বারোমাসী তোমাকে ভালোবাসি।
মানুষ স্মরণে থাকো মানুষ বিজনে রাখো মায়া মানুষ প্রেমেতে মাখো লুকিয়ে গোপনে আকো পেছনে ফিরেও দেখো কাঁদিছে কত যে আবছায়া।
রাষ্ট্র বুকে হাত রেখে বলুক, এই স্ট্যাটাস শুধুমাত্র একটি মত প্রকাশ ছাড়া কিছু কি-না?
আমায় দাওনি কেন বাসন্তী মৌনতা/ আমায় দাওনি কেন ফিকফিক হাসি/ আমায় দাওনি কেন আগাগোড়া রঙচঙে/ আমি যে তা বড় ভালোবাসি/
আমরা প্রচুর সময় নষ্ট করেছি সংখ্যাহীন আজেবাজে বই পড়ে। এটুকু ছোট্ট জীবনে পড়ার জন্য বাছাই করা অল্প কিছু বই'ই যথেষ্ট ছিল।
যারা ঢাকা বিশ্ববিদ্যালয়ে পড়ার কারণে আহ্লাদে গদগদ, তাদের জন্য। এটা অপমান নয়, এটা এই জন্য দেখানো যে, শেখাটা জরুরী, তকমাটা কখনওই নয়।
আজিজ ভাই। নাটোরের আজিজ আজিজুল হক  আজিজ,  যিনি নাটোরের চির কৌতুহল বনলতা সেন এবং নাটোরে গলিঘুঁপচিকে আরও কিছুটা অবারিত করার লক্ষ্যে একটি বই নিয়ে প্রায় দশ বছর যাবত কাজ করেছেন। যিনি নাটোরে একটি লাইব্রেরী প্রতিষ্ঠা করেছেন শুধুমাত্র মানুষকে বইমুখী করার উদ্দেশ্য নিয়ে এবং আমার কাছে এখনও যা কেবল স্বপ্ন।। আজিজ ভাইয়ের জন্য শুভকামনা। আশা করি তার বইটি মার্চ মাসেই হাতে পাবো। ততদিন অপেক্ষা করছি...। এবং অপেক্ষা করছি আজিজ ভাইয়ের বাগানের প্রিয় লিচু খাওয়ার জন্যও।
"ভোলগা সে গঙ্গা" (পোস্ট-২) [] তিন রাহুল সাংকৃত্যায়ন আট হাজার বছরের পূর্বকাল থেকে শুরু করেছিলেন। যখন বর্তমান ভারতীয় আর্য জাতির অবস্থান ছিল ইউরোপ মহাদেশে। এবং যাদেরকে বলা হত ইন্দো ইউরোপীয়। লেখকের তথ্য উপাত্ব মতে রাশিয়ার ভোলগা নদীর তীরবর্তী অঞ্চল হতে যুগের পর যুগ স্থান পরিবর্তন করতে করতে আর্য জাতি ভারতীয় অঞ্চলে এসে পৌঁছায়। যখন এতদাঞ্চলের অধিকার ছিল দ্রাবীর জাতির একচ্ছত্র। দ্রাবিড়দের বাইরেও বিচ্ছিন্ন জনগোষ্ঠী ছিল ভারতীয় অঞ্চল জুড়ে। আর্য জাতির গায়ের রঙ ছিল গৌর, চুল ছিল সোনালী এবং চোখ নীল। এদিকে উত্তর ভারতীয় প্রাচীন জনগোষ্ঠী, যাদেরকে আমরা অনার্য বা দ্রাবীর বলে জানি, তাদের রঙ ছিল কালচে বাদামী। কিন্তু আর্যরা যখন ভারতীয় অঞ্চলে এসে পৌঁছায় তখন আর্য অনার্য মিলে পথমত একটি দ্বৈত জাতি তৈরী হয়। যদিও ততদিনে প্রাচীন দ্রাবীর জাতিকে হঠিয়ে তাদের এলাকা এবং নারীদেরকে ইন্দো ইউরোপীয় আর্যরা দখল করে নেয়। আর্যরা ভারতে এসেছিল দফায় দফায়। পথিমধ্যে হয়ত কিছু মানুষ মিশর, সিরিয়া বা ইরানে থেকে গিয়েছে এবং কিছু অংশ চলে এসেছে পূর্বদিকে। তারা অনার্যদের মূর্তিপুজা গ্রহণ করেছে। এবং প্রাচীন ভোলগা নদীর তীরবর্তী নারী শাসিত শিকারী জনগোষ্ঠীই ধীরে ধীরে হয়ে উঠেছে পুরুষ নিয়ন্ত্রিত। পুরুষরা শুরু করল বহু বিবাহ করা, নারীদের জন্য রইল সহমরণ। এই সবই তৈরী হয়েছিল ব্যক্তি সম্পত্তির ও শ্রেণিশোষণের ফলশ্রুতিতে এবং শোষক শ্রেণির স্বার্থে। ধীরে ধীরে মানুষের অবস্থান পরিবর্তিত হল, যাযাবর থেকে এক জায়গায় স্থির হতে শুরু করল এবং শুরু করল দখলদারিত্ব। [] চার দখলদারিত্ব মানে শক্তির খেলা। সুতরাং সেই প্রাচীন পশু শিকারী গুহামানবরাই যুগের পরিবর্তনের সাথে কৃষি এবং পশুপালনের জের ধরে শুরু করল দাসপালন। এই দাসপ্রথা ছিল মানব ইতিহাসের সবচেয়ে জঘণ্যতম মানবিক বিপর্যয়। আর সত্যি বলতে এই যে আশ্চর্য প্রাচীন পিরামিড আর ইউরোপীয় রাজাদের মহান ইতিহাস, ঐতিহাসিক স্থাপত্ত, সবই বলতে গেলে দাসদের রক্তের ফসল। সে যা'ই হোক, "ভোলগা থেকে গঙ্গা" বইটি আধুনিক এবং প্রাচীন গুহামানবদের মাঝে এক দারুণ বন্ধনের ইতিহাস। জীভাবে শত শত বছরের পরিবর্তনে মানুষ আজকের স্থানে এসে পোঁছেছে তার অকাট্য দলিলও এই বইটি। ভারতীয় গুহামানব থেকে জমিদারপ্রথা, ইংরেজ আমল এবং তৎপরবর্তী বহু কিছু আছে এই একটি বইতে। আছে সাধারণ মানুষদের মানবেতর জীবনের আকুলতা। আছে জমিদারদের নিপীড়নের ইতিবৃত্ত। এমন কী বর্বরতার যুগের মানুষের মধ্যে বসবাসকৃত কিছু মানুষের গল্প, যারা প্রকৃত অর্থেই ছিল বিবেক দ্বারা তাড়িত। বইটিতে আছে প্রাচীন গোত্র থেকে গোত্রের নারী ও পুরুষদের প্রেম, পছন্দ এবং স্বাভাবিক যৌনতার গল্প। যারা যৌনতার ক্ষেত্রেও ছিল উদার। ঠিক যে কারণে একই নারীর থাকতো একাধিক পুরুষের সাহচর্যের স্বাধীনতা। এবং একই পুরুষের একাধিন নারীসঙ্গের স্বাধীনতা। [] পাঁচ রাহুল সাংকৃত্যায়নের বইটি পড়তে পড়তে আমি কতবার যে কোন প্রালচীন নগরীতে হারিয়ে গিয়েছিলাম! কখনও কখনও আঙ্গীরা, কখনপও প্রভা, কখনও সুরৈয়ার সাথে পাহাড়ে পর্বতে, জঙ্গলে ঘুরে বেড়িয়েছি। কখনও রেখা ভগতকে তুলে নিয়ে এসেছি নিজের কোন গল্প বা কবিতায়। কখনও কখনও মুগ্ধ হয়েছি নারীর প্রেমের গভীরতা দেখে। যে নারী তরুনকালের প্রেমিকের জন্য মৃত্যু পর্যন্ত অপেক্ষা করতে পারে। বইটিতে দাগ কাটার মতো অনেক বিষয় আছে যেগুলোতে আমি কলম চালিয়েছি আবারও পড়ার জন্য। সত্যি বলতে আমি এমন পাঠক, যে পাঠক বইয়ের ভেতরে আকিঝুকি করে, পড়তে পড়তে নানান জিনিস লিখে বইয়ের বারোটা বাজিয়ে রাখে। আমার পড়া বইগুলো অন্য কেউ পড়লে নিশ্চয়ই বিরক্ত হবে জেনেও। তথাপি শুধুমাত্র পড়ার জন্য পড়া আমার হয়ে ওঠে না। তাও আবার এই রকম বই, যেরকম বইয়ের প্রতিটি বাক্যই নতুন কিছু শেখায়, নতুন জগতের সন্ধান দেয়। স্যাপিয়েন্স এবং ভোলগা থেকে গঙ্গা, এই বই দুটি না পড়লে মানব জাতীর ইতিহাসের অনেক কিছুই আপনার অজানা থেকে যাবে। আমার ব্যক্তিগত ধারণামতে শতশত অপাঠ্য বই পড়ার চেয়ে কম সংখ্যক ভালো বই পড়া একজন রুচিশীল পাঠকের জন্য বুদ্ধিমানের কাজ। সুতরাং সমস্ত একাগ্র পাঠকের জন্য শুভকামনা রইল। ভালো বই পড়ুন, সর্বদা বইয়ের সাথে থাকুন। © আহমেদ ফারুক মীর "বিঃদ্রঃ প্রথম পর্বের লিংক প্রথম কমেন্টে"
আমার প্রিয় বন্ধু সামরিন শিরিন এর লেখা গান। সাবিনা ইয়াসমিন ও রাজিত এর কণ্ঠে গাওয়া এটি তার তৃতীয় গান। আমার অভিনন্দন ও ভালোবাসা রইল সামরিন শিরিন।
"ভোলগা সে গঙ্গা" (পোস্ট-১) [] এক গত দুই মাসে যে কয়টি বই পড়েছি তার মধ্যে সবচেয়ে গুরুত্বপূর্ণ দু'টি বই হলো "স্যাপিয়েন্স" এবং "ভোলগা থেকে গঙ্গা"। স্যাপিয়েন্স এর লেখক ইজরায়েলী "ইউভাল নোয়াহ হারারে"। আর ভোলগা থেকে গঙ্গার লেখক ভারতীয় "রাহুল সাংকৃত্যায়ন"। আমার ব্যক্তিগত অভিমত বলছি, আমি সারা জীবনে যত বই পড়েছি এবং তাতে যতটুকু জ্ঞান আমি অর্জন করেছি, সেই সমস্ত বইয়ের চেয়ে বেশি জানতে পেরেছি শুধুমাত্র স্যাপিয়েন্স পড়ার মাধ্যমে। যা আমি একটি সামান্য রিভিউতে বলে শেষ করতে পারবো না। ভোলগা থেকে গঙ্গার বিষয়ে আমার মতামত একই। সুতরাং দু'টি বইয়ের বিষয়ে একই সাথে বলা সম্ভব নয়। অন্য একদিন স্যাপিয়েন্স সম্পর্কে বলবো। এখন ভোলগার বিষয়ে নিতান্তই সংক্ষেপে কিছু বলি। প্রথমে বলি লেখকের কথা, রাহুল সাংকৃত্যায়নের কোন প্রাতিষ্ঠানিক শিক্ষা ছিল না। আরজ আলী মাতুব্বরের মতো তার পড়াশুনা ছিল এখানে সেখানে ঘুরেফিরে বাস্তবিক ভিত্তিতে। কখনও তিনি পড়েছেন সন্যাসী সংঘে, কখনও কাশী বা আগ্রার টোলে কখনও আখড়ায়। কখনও তাকে জেল খাটতে হয়েছিল। কিন্তু তার এই পাঁচমিশালী শিক্ষা তাকে পৌঁছে দিয়েছিল জ্ঞানের এক অত্যুজ্জ্বল স্তরে। তিনি পৃথিবীর কয়েকটি স্বনামধন্য বিশ্ববিদ্যালয়ের অধ্যাপকও ছিলেন দীর্ঘদিন যাবত। তিনি ছিলেন জ্ঞান অর্জনের একনিষ্ঠ দাস। জানার জন্য তার ছিল অকৃত্রিম আগ্রহ। "জানার আগ্রহই মানুষকে পৌঁছে দিতে পারে জ্ঞানের অনন্য স্তরে, একাডেমিক সার্টিফিকেট নয়" এই বোধটুকু আমার আছে বলেই আমি বহু সার্টিফিকেটধারী বিদ্যাধরীর সমালোচনা করতে পারি। সে যা'ই হোক, ভোলগা থেকে গঙ্গা বইটি মূলত ভারতীয় জাতির উৎপত্তি ও বিকাশগত ইতিহাস। এই ভারতীয় আমরা কোথা থেকে আসলাম, আমাদের পূর্বপুরুষ, পূর্বনারী কারা । সুতরাং এই বিষয়টুকুতে পৌঁছুতে লেখককে শুরু করতে হয়েছিল আট হাজার বছর পূর্ববর্তী রাশিয়ার ভোলগা নদীর তটাঞ্চল থেকে। যখন কৃষি বিপ্লব হয়নি, যখন মানুষ ছিল যাযাবর, যখন পরিবারের কর্তা ছিলেন মা এবং মায়ের কোন নির্দিষ্ট স্বামী ছিল না। যখন পশু ও মানুষের জীবন ছিল সম্পূরক। [] দুই রাহুল সাংকৃত্যায়ন, গল্পাকারে ছোট ছোট ঘটনার মধ্যে দিয়ে ক্রমান্বয়ে মানব সমাজের একাংশের বিকাশের চিত্র তুলে ধরেছেন। সভ্যতার প্রারম্ভিক যুগে মানব ইতিহাস ছিল বর্বরতায় আচ্ছন্ন। যেখানে পশুদের সাথে নিজেদের খাবার ভাগ করাকে স্বীকার করে বেঁচে থাকতে হতো। যেমন ধরুন, আজ একজন শিকারী একটি সিংহ শিকার করে এনেছে। আগামীকাল হয়ত একটি সিংহ সেই শিকারীর ভাইকে নিয়ে গেল। সত্যি বলতে এই যে ছিনিয়ে নেয়ার যুদ্ধ, এটা প্রায় নিয়মিত ছিল আট হাজার বছর পূর্বকার সময়ে। ঠিক এই কারণে পরিবার থেকে সন্তান অথবা ভাই হারালে তাদের দুঃখবোধটাও ছিল পশুদের মতোই ক্ষীণ। আসলে দুঃখবোধ গাঢ়ো হবার মতো পরিস্থিতিও তাদের ছিল না। তাদেরকে প্রতিনিয়ত জীবন যুদ্ধে এতটা জড়িয়ে থাকতে হতো যে, নিকটাত্মীয় হারানোর বেদনাবোধ তাদের মধ্যে দাগ কাটতে পারত না। আর এটা ছিল নিয়ত ঘটনা। যেমন পশুদের জীবনে ঘটে থাকে। কোন এক সময় মহামারীতে পরিবারের সকল সদস্য মারা যেত, অথচ এটি ছিল নৈমত্বিক ঘটনার মতোই। ইংল্যান্ডের স্কার্লেট প্লেগের মতো আরও অনেক ঘটনা এমনই ইতিহাস বহন করে আসছে। এছাড়া যেমন ধরুণ, মৃত্যুগুলো কতটা স্বাভাবিক ছিল তখন। ইংল্যান্ডের রাজা প্রথম এ্যাডোয়ার্ড (১২৩৭-১৩০৭) এবং রাণী এলানরের একাধারে ১৬ জন সন্তান শিশু এবং কিশোর অবস্থায় বিভিন্ন কারণে মারা যায়। একজন উত্তরাধীকারী তৈরী করতে রাণীকে ১৬ এর অধীকবার প্রসব করতে হয়েছিল। সুতরাং আধুনিকপূর্ব যুগে মানুষের মৃত্যু খুব বেশি আবেদন রাখত না। এমন কী মানুষের অভ্যাসগুলো ঠিক এভাবেই গড়ে উঠেছিল। "ভোলগা থেকে গঙ্গা" গ্রন্থটির প্রথম গল্পটি হলো "নিশা"। একটি মাতৃতান্ত্রিক পরিবারের প্রধান নারী চরিত্র এবং তার পরিবার নিয়ে গল্পটি ধীরে ধীরে এগিয়ে গিয়েছে। এবং যার শেষ পরিনতি ছিল মৃত্যু এবং তার পরবর্তী প্রভাবশালী নারী দিবা দখল করেছিল সেই সমাজের কতৃত্ব। যদিও পরিবারের প্রধান হবার জন্য তাকে একটি ঠাণ্ডা খুন করতে হয়েছিল। সুতরাং স্বাভাবিক ভাবেই বইটির দ্বিতীয় গল্পটি ছিল "দিবা"। যদিও এসব নাম এবং গল্পের সব চরিত্রই কল্পিত। তবে কল্পিত মানে আলাদীনের চেরাগ কিংবা আরব্য রজনীর মতো নয়। নৃতাত্ত্বিক গবেষণায় প্রমাণিত সত্যকে গল্পের ছাচে ফেলে প্রতিটি গল্পে লেখক এক একটি চমৎকার আবহ সৃষ্টি করেছেন। গল্পগুলোতে একাধারে প্রেম, ইতিহাস, যৌনতা মিলে বইটি একটি খণ্ডিত মানব ইতিহাসের বিশেষ অবস্থান দখল করে আছে। পরবর্তী পোস্টে শেষ করা হবে...
অধিকাংশ মানুষের বোধগম্য হবে না, এমন একটি বই লিখেছি। অধিকাংশ মানুষই সামান্য জটিলতা বুঝতে চাওয়ার কষ্ট স্বীকার করতে চান না। সুতরাং আমার সেই বইটি অধিকাংশ মানুষই সাম্প্রতিক সময়ে পড়তে চাইবেন না। তবে দু'এক যুগ পর এই বইটিই হবে অধিকাংশ মানুষ কর্তৃক সমাদৃত।
আঁধার ও মুগ্ধতায় চারদিকে একাকার হয়ে আছে চাঁদ! বিষণ্ন ঢেকে গ্যাছে, জোৎস্নায় ভেসে গ্যাছে আমাদের ছাদ!
অনাগত সভ্যতার নাম হোক মিত্রতা [] আট - শেষপর্ব নীনা সেন, একটি গল্প বলতে গিয়ে আমরা চলে গিয়েছিলাম প্রাচীন এবং পরবর্তী কয়েকশ বছরে। এবং আমরা পরবর্তী কয়েকশ বছরের ধারণাকে নিজেদের করে নিতে পেরেছি। আপনি বেঁচে থাকুন বা মৃত্যু হোক আপনার, আপনি একটি ডায়রীতে লিখে রেখে যেতে পারেন, আমাদের এই একীভূত পৃথিবীর পরিকল্পনাকে। যাতে সহজতর হতে পারে আপনার উত্তরাধীকারীগণের পরবর্তী পৃথিবী এবং পরিকল্পনাগুলো। আমরা দীর্ঘকাল ধরে যে ভাবনাগুলো জমা করে রেখেছিলাম, তার চেয়ে ভীন্নরকম ভাবনাগুলো আমাদের মাথায় অধিকাংশ সময়ই আসে না। আমরা ভাবতেই পারি না আমাদের ভাবনার বাইরেও আছে বিস্তর জানা-শোনার অবকাশ। যেমন ধরুন, কনফুসিয়াস, যীশু কিংবা মুহাম্মদ কখনও ভাবতেই পারেন নি জরা অথবা মৃত্যুর ভাবনায় ঈশ্বরের বাইরেও মানুষের প্রজ্ঞার হাত কতটা কার্যকরী! মানুষ এবং জগতকে জিম্মি করার সবচেয়ে বিষয়ভিত্তিক সবচেয়ে সাম্প্রতিক ভাবনা হলো বায়োনিক স্পাই ফ্লাই। মানুষ শতশত কোটি টাকা এই খাতে ব্যয় করে আনন্দ পায়। আনন্দটা হলো অন্যকে জিম্মি করার কৌশলগত বিষয়আশয়কে কেন্দ্র করে। নীনা সেন, এখনও মানুষেরা মানুষকে দাস হিসেবে দেখতেই বেশি পছন্দ করে। অথচ এসবের প্রয়োজন পড়বে না আর অল্প কিছু বছর পরই। নীনা সেন, অল্প কিছু মানে নয় এমন যে, আপনার মৃত্যু পরবর্তী কয়েক প্রজন্মের কথা বলছি। সত্যি বলতে আমরা সভ্যতার আজকের স্তরে এসে পৌঁছেছি বিবর্তনের সত্তর হাজার বছর পর। সুতরাং আমরা যদি আগামী একশ বছরে সত্তর হাজার বছরের গড়ে ওঠা শৃঙ্খল সভ্যতা ভেঙে ফেলতে পারি তা হবে ন্যানো সেকেন্ডের বিপ্লবের মতোই ব্যাপার। নীনা সেন, আসুন আমরা ভাবি, এবং আমরা নিজেদেরকে আরও নিকটবর্তী করে তুলি এবং একে অন্যের শরীরের মধ্যে নিজেদের জায়গা করে নিই। নীনা সেন, এভাবেই আমরা সম্প্রদায়, দেশ ও জাতিকে একীভূত করে তুলতে সফলকাম হবো। "একীভূত পৃথিবী", আমার গল্পের সবচেয়ে বেশি সংখ্যক উচ্চারিত শব্দ। নীনা সেন, আসুন জানুয়ারির শেষ রাতের এই শীত সমারোহে আমরা আরও নিকটবর্তী হই। আমরা একে অন্যের নিঃশ্বাস ঘনিভূতে করতে সহায়তা করি। ব্রাহ্মনীয়, মুহাম্মদীয়, প্রোটেস্টান্ট রক্ত মিলে তৈরী হোক এক মুক্ত পৃথিবী। এবং এভাবেই ঘনিভূত হোক সমস্ত জগত। এবং আসন্য সভ্যতার নাম হোক মিত্রতা।
অনাগত সভ্যতার নাম হোক মিত্রতা [] সাত তকী মুবারক তখনও গল্পটি বলে যাচ্ছিল, যখন ধীরে ধীরে ভোর ফুটে উঠেছিল। সুবহি সাদিকের চাঁদ যখন দ্রুত নেমে আসছিল। নীনা সেনের গ্রীবা স্পর্শ করে ধীরে ধীরে পাজর ছুঁয়ে দাঁড়িয়ে আছে চাঁদ। তকী মুহাম্মাদ নীনা সেনের পাজর অতিক্রম করে এক দৃষ্টিতে তাকিয়েছিল নেমে আসা গোলাপীরঙা চাঁদের দিকে। তকী মুহাম্মদ নীনা সেনের পাজর থেকে নিজেকে দূরে টেনে রাখতে চেয়েছিল, চাঁদ যখন আরও নেমে আসছিল এবং পাজর থেকে কোমড়ে। তকী মুহাম্মাদ সমস্ত মনযোগ সন্নিবেশিত করতে চেয়েছিল গল্পটিতে। সে অস্থিরতার সাথে এবং অপেক্ষাকৃত জোরে জোরে বলে যাচ্ছিল গল্পটিকে। হিটলার এবং প্রাচীন যুগের শেষ দিকের এলিটরা, যারা দাসপ্রথাকে ভেবে নিয়েছিল ঈশ্বরপ্রদত্ত দুর্বলতর সৃষ্টি এবং তারা তাদেরকে ব্যবহার করত যথেচ্ছা, এবং তারাই তৈরী করে গিয়েছিল একটি শান্তিময় এবং একীভূত পৃথিবীর ভিত্তিমূল। কারণ, মানুষেরা যুগ বিবর্তনের সাথে সাথে সজোরে ছুড়ে ফেলে দেয়ার প্রয়াস পেয়েছিল অত্যাচারীদেরকে। এবং অত্যাচারিতরা মাথা তুলে দাঁড়িয়েছিল। আর তারা তখন থেকেই সচেষ্ট হয়েছিল একটি বর্ণপথাহীন এবং একটি সাম্রাজ্যহীন একীভূত পৃথিবী তৈরী করে নিতে। আমাদের উত্তারাধীকারীরা আজ থেকে সামন্য কিছু বছর পরই দেখতে পাবে গণহত্যার ঐসব সুফল। তারা দেখতে পাবে কাঁটাতারের বিপরিতে অবাধ যাতায়াত। তারা দেখতে পাবে সাদাদের কোলে কালোদের বলিষ্ঠ সন্তান। তারা দেখতে পাবে আলিঙ্গন ও সসঙ্গমরত নারী এবং পুরুষ যাদের বর্ণ বিপরীত। অথচ তারা পরিপূর্ণ মৈথুনতৃপ্ত। অথবা পরিপূর্ণ বলতে আমরা যা বুঝি তার চেয়েও বেশি তৃপ্তিময় হবে তাদের সংগম। নীনা সেন, আমার কথা বিশ্বাস করুন, আমরা দ্রুতই ফিরে যাবো একটি শৃঙ্খলহীন পৃথিবীতে। ঠিক যেমন ছিল কৃষি বিপ্লবের পূর্ববর্তী আমাদের আদি পুরুষ ও নারীরা।
অনাগত সভ্যতার নাম হোক মিত্রতা [] ছয় আসুন আমরা আরও একটু সাহস সঞ্চয় করি এবং এগিয়ে যাই। সত্যিই আপনি শুনে অবাক হবেন যে, পৃথিবীর সবচেয়ে জঘন্যতম মানবিক বিপর্জয় ইহুদী হত্যার মূলে ছিল কীসের ধারণা! আপনি সত্যিই অবাক হবেন যে, মানব মনের সমস্ত গভীরতম কুট আকাঙ্ক্ষা এবং ধর্মগুলোর সাম্প্রদায়িক চর্চার মতো এটিও ছিল একটি ঘৃণ্যতম পদক্ষেপ। আমি আবারও বলি, আপনি আগেই না জেনে থাকলে এবং আপনার মধ্যে মানবিক অনুভূতি জাগ্রত থাকলে আপনি অবাক না হয়ে পারেন না যে, হিটলারের ঘোষিত গণহত্যা বহন করবে বর্ণ ও সৌন্দর্য ও গুণ বৈসম্যেরই একটি বিকৃত ইতিহাস। ধারণাটি বর্ণনা করলে এর অর্থ এমন দাঁড়ায় যে, পৃথিবীব্যাপী একমাত্র যোগ্য উত্তরাধীকারিদেরই টিকে থাকার অধিকার রয়েছে। বাইবেল যাদেরকে চিহ্নিত করেছে নিকৃষ্ট হিসেবে এবং যারা কালো, যারা সমকামী, যারা খাটো এবং যারা যৌন আবেদনময়ী নয়, যাদের স্তন সৌঢৌল নয়, এমনকি যাদের যোনিপথ শিল্পসম্ভাবনাময় নয়, তাদের বেঁচে থাকার অধিকার নেই। এছাড়াও যাদের লিঙ্গ ভয়ানক কৃষ্ণাভ, তারাও যেন সুন্দর যোনিবিশিষ্টাদের শরীরে স্থাপিত না করতে পারেন সংক্রামিত অঙ্কুর। ঠিক এসব কারণেই যুগে যুগে সাদাদের চেয়ে কালোরা ছিল পিছিয়ে। আর্যরা করেছিল দ্রাবিরদের উৎক্ষাৎ। নাৎসিরা চেয়েছিল ইহুদীদের বিলুপ্ত করে দিতে। অথচ সত্যি কথা বলি, এই হত্যাকাণ্ডে সাদাদের গোপন অনুমোদন ছিল গভীরতম সত্যের মতো। নীনা সেন গল্পটি শুনতে শুনতে অবাক হয়ে তাকিয়েছিল এবং মানুষের প্রতি তার ঘৃণা দীর্ঘায়িত হচ্ছিল। অথচ নীনা সেন চুপচাপ শুনেই যাচ্ছিল তকী মুহাম্মদের চোখের অস্থির মণির দিকে চোখ রেখে। নীনা সেনের ঠোঁট কাপছিল, মানুষের প্রতি তীব্র রাগে অথবা হতে পারে তকী মুহাম্মাদের কাঙ্ক্ষিত মমতার স্পর্শে। অথচ শেষ জানুয়ারীর তীব্র ঠাণ্ডায় সুবহি সাদিকের ঝুলে থাকা চাঁদ তখনও স্পর্শ করেছিল নীনা সেনের ফর্সা গ্রীবা।
কোভিদ-১৯ টিকা (১ম ডোজ) আজ নিয়েছি। ০৯ মার্চ ২য় ডোজ নিবো। একদমই কিছু মনে হয়নি। সব কিছু স্বাভাবিক। (বিঃদ্রঃ গুজবে কান দিলেই বেঁচে থাকার লড়াইয়ে হেরে যাবেন। কাছের প্রিয়জনদেরকেও বিপদাপন্ন করবেন)
অনাগত সভ্যতার নাম হোক মিত্রতা [] পাঁচ একটি দীর্ঘ গল্পের মধ্যে বাস করে আপনি এটুকু জানতে পেরেছিলেন যে, গল্পটি ছিল একটি সমগ্র ইচ্ছার প্রতিফলন। এটি কোন ব্যক্তিবিশেষের সুবিধা বা অসুবিধা তো নয়ই। এমনকি এটি কোন নির্দিষ্ট অঞ্চলের সার্থকেও প্রভাবিত করে না। আপনি বুঝতে পারবেন একটু ভাবতে বসলেই, আমি একটি নাগরিক সংসার নিয়ে কোনদিনই ভাবিনি। এমনকি প্রেমিকার মনস্তত্ত্ব নিয়েও নয়। আমি ভেবেছিলাম জগতময় মানবপ্রেম নিয়ে। ভেবেছিলাম ঈশ্বর ও কল্পিত অনুমতির অপেক্ষাগুলো নিয়ে...। যেগুলো আমাদেরকে আলাদা করেছিল। অথচ সে অনুমতি এবং অপেক্ষা কেবল আত্মবনিমগ্নতার। বলতে গেলে আত্মবিলোপের তীব্র আকাঙ্ক্ষার প্রতিফলনও এটি। কারণ অমরত্বই মানুষ সবচেয়ে আরাধ্য। সুতরাং দ্বিতীয় জীবনের আকাঙ্ক্ষাই ছিল মানুষের জন্য পরম লোভনীয়। পাহাড় অথবা পাথরও আত্মনিমগ্ন থেকেছে বরাবর। আপনি নিশ্চয়ই নার্সিসাস ফুলের কথাও শুনে থাকবেন। ভালোবাসার ব্যাপারেও ওগুলো ছিল বরাবর স্থির ও নিশ্চল! অথচ মানুষের ক্ষেত্রে ভালোবাসার বাইরে আরও বিশেষ যা প্রয়োজন হয় তা হলো শরীর। অথচ পাহাড়ের সংবেদন নেই। কেবল আছে স্থির দাঁড়িয়ে থাকার মাধুর্য। মানুষ যদি বলে আত্মার সাথে শরীরের সম্পর্ক নেই, তবে আমি তাকে মনে করিয়ে দেব, লেডি চ্যাটার্লিজের কথা। আপনি হয়ত জেনে থাকবেন, ডিএইচ লরেন্স এর সৃষ্ট এক অনবদ্য প্রেমিকার কথাই আমি বলছি। মৈত্রেয়ী দেবী এবং মধ্যযুগীয় সিমোন দ্য বোভ্যয়ারের কথাও আমি বলবো, যারা ছিল জ্যা পল সার্ত্রে ওও মির্চা এলিয়াদ এর একনিষ্ঠ প্রেমিকা। নীনা সেন, আসুন, আমরা আমাদেরকে হৃদয় উজার করে ভালোবাসি। এবং ঘৃণা করি ততটুকু যতটুকু না করলেই নয়।
অনাগত সভ্যতার নাম হোক মিত্রতা [] চার নীনা সেন, আপনি যখন শুনতে চেয়েছিলেন রোমাঞ্চে ভরা অথবা মন ভালো করার গল্প, তখন আমি চেয়েছিলাম শৃঙ্খল ভাঙার গল্প বলতে। নীনা সেন, আপনি অপেক্ষা করুন নতুন একটি পর্বের জন্য। তকী মুবারাক আশ্বস্ত করছিল অস্থির নীনা সেনকে। অথচ সে অপেক্ষা করছিল একটু স্পর্শ ও সামান্যতম ওমের জন্য। কারণ তকী মুহাম্মাদ গল্পটি শুরু করেছিল জানুয়ারির শেষ দিকের কোন এক সুবহি সাদিকের কিছুটা পূর্বকালে, যখন তীব্র শীতে মানুষেরা অপেক্ষা করে প্রিয় মানুষদের শরীরের ওমের জন্য। নীনা সেন তাই করছিল এবং দীর্ঘ অপেক্ষার পর হঠাৎ বলে উঠেছিল তকী মুহাম্মাদকে উদ্দেশ্য করে, "মানুষের শরীরের ওমই সবচেয়ে আরামদায়ক"। এবং সম্মতির অপেক্ষা না করেই তকী মুহাম্মাদের আরও কিছুটা নিকটবর্তী হয়ে বসেছিল সে। যতটুকু নিকটবর্তী হলে আপন চিবুকে তকী মুহাম্মদের তপ্ত নিশ্বাস পড়তে সহায়ক হয়। কারণ ততক্ষণে দুজনই নিজেদের মধ্যকার ধর্মগত জটিলতাকে নির্দিধায় হাস্যকর মনে করার সাহসী সিদ্ধান্তে পৌঁছুতে পেরেছিল। তকী মুবারারক আবার গল্পটি শুরু করল। সে বলছিল পরিবর্তনের কথাগুলো, এভাবে, "আমি জন্মকাল থেকে একই পাখির ডাকে করুন মৃত্যুর শব্দ পাই। একই পাখির ডাকে আমি আবার ফিরে যেতে পারি মায়ের কোল ঘেঁষে। আমি হয়ত সেই থেকেই খেয়াল করেছিলাম আমাদের বিবর্তন। অথচ কত মন্থর গতিতেই...! আমি অধিকাংশ সময়ই জগতের সত্যগুলোকে একটি সূক্ষ নিক্তিতে মেপে মেপে দেখে নিতাম। আমি খেয়াল করতাম, বলার প্রয়োজন পড়ে না এমন সুক্ষ্ণ গতিতে পরিবর্তনগুলো আমাদেরকে প্রতিনিয়ত তাড়িয়ে নিয়ে যায় কোন এক নতুন পৃথিবীর দিকে। যেমন করে মানুষ ১৮০০ শতাব্দীর পূর্ব পর্যন্ত ভাবতেই পারেনি তাপ থেকে যে বাষ্প তৈরী হয় তা থেকেই উৎপন্ন হতে পারে রেলগাড়ির ইঞ্জিন। যদিও তারা কয়েকশ বছর পূর্ব থেকেই মানুষ ভাত রান্না করত এবং ফুটন্ত পানির হাড়ি থেকে ছিটকে পড়ে যেতো ঢাকনা। অথচ তারা এই রুপান্তরিত শক্তিকে খেয়ালই করেনি এতদিন। নীনা সেন, আসুন আমরা বুঝতে চেষ্টা করি আমরা কী চাই। আসুন, আমরা বুঝতে চেষ্টা করি, আমাদের কী প্রয়োজন। আসুন, আমরা ভেঙে ফেলি আমাদের সমস্ত জটিলতাগুলো এবং গায়ের রঙ এবং ভাষাগুলোকে। নীনা সেন, তারপর আমরা মিলিত হই প্রেমে, সংগমে এবং মানবতায়। আমাদের সন্তানরা পৃথিবী জুড়ে বাঁচুক। আমাদের সন্তানরা পৃথিবী জুড়ে বেড়ে উঠুক এবং একটি বাসযোগ্য শান্তি বয়ে নিয়ে আসুক। আসুন আমরা স্নেহে মিলিত হই। বুকের মধ্যে জমা করি নিজেদের ও মানুষদের জন্য সামান্যতম মমতা এবং শান্তিময় ওম!
অনাগত সভ্যতার নাম হোক মিত্রতা [] তিন অসম্ভব অনুভূতিময় আমরা মাঝে মাঝে। মাঝে মাঝে আমরা অনুভূতিহীন! জীবন থেকে আপনি সহজেই বুঝতে পারবেন, নীতা সেন। আসুন আমরা একটি গল্পের শরীরে নিশ্বাস ফেলি। আসুন, আমাদের কথাগুলো আবারও একবার বলে দিই একে অপরকে। আসুন আমরা আবারও কোথাও বসি। যেখানে প্রকাণ্ড লম্বা মাথাওয়ালা ঝাকড়া ও প্রাচীনতম পাইনবৃক্ষরা অহংকারে উদ্যত। নীনা সেন, আপনি আগেও জানতেন যে, পাইনই পৃথিবীর সবচেয়ে আলোচিত বৃক্ষ। এবং ভেড়া ও শূকরই আলোচিত প্রাচীন গৃহপালিত। এবং নিয়াণ্ডারথালেরা স্যাপিয়েন্সদের চেয়েও শক্তিশালী বিলুপ্ত বুদ্ধিসম্পন্ন। নীনা সেন, আসুন আমরা আলোচনা করি আমাদের অতীত ও ভবিষ্যৎকাল। আমরা আলোচনা করি সামনাসামনি বসে। আমরা আলোচনা করি একে অপরের দৃষ্টিতে ছাই হয়ে। এবং এমনকী প্রয়োজনমতো আমরা একে অপরের শরীরে আশ্রয় নিতে দ্বীধাবিভক্ত চিন্তাকে লুপ্ত করার সাহস সঞ্চয় করি। নীনা সেন আসুন আমরা সমঝোতা করি আমাদের ধর্মগুলোর বাইরে এসে। আমরা কাছাকাছি হই এবং নিজেদের মধ্যকার দ্বন্দ্বগুলোকে বুদ্ধের হাতে ছেড়ে দিই। তিনি অবশ্যই একটি সুরাহা আমাদের সামনে উপস্থিত করতে পারবেন। কারণ, একমাত্র তিনিই চেয়েছিলেন মানুষের নিরবিচ্ছিন মুক্তি। নীনা সেন, আমার ভাবনা নয় এটি কেবল, এটি বিবর্তনের দীর্ঘ ইতিহাস দ্বারা প্রমাণিত, আপনি চার লক্ষ বছরকে পর্যালোচনা করুন এবং প্রতিষ্ঠিত করুন নিজের স্বাধীন সিদ্ধান্তকে। আমি বলবো, চার লক্ষ বছরের তুলনায় জলবিন্দুপ্রতিম সময়ের মধ্যেই আজকের দেশ এবং কাঁটাতার এবং যুদ্ধ আমাদের জন্য হয়ে উঠবে কেবল লিখিত ইতিহাস। সত্যি বলতে অসংখ্য টানাপোড়েনের মধ্যে আমরা একদিন সত্যিকারের সাম্যব্রতী একটি পৃথিবী পাবো। এবং আমার এবং আপনার মধ্যে এই ভূখণ্ড ও বিশ্বাস এবং অবিশ্বাসের ভাগাভাগি আর থাকবেই না। নীনা সেনের কাছে এসব কথাগুলো মনে হচ্ছিল স্বপ্নের মতো। নীতা সেনের মাথায় কখনও এমন চিন্তা আসেইনি। এমন কী অধিকাংশের কাছেই পরিবর্তনের এমন অলৌকিক ভাবনাগুলো মনে হবে অমূলক এবং আজগুবি। কারণ, স্যাপিয়েন্সরা জগতের আয়ুর তুলনায় অত্যন্ত ক্ষণজন্মা। সুতরাং তাদের সাধারণ চিন্তা কেবল বেঁচে থাকার সময়কালেই সীমাবদ্ধ। বড়জোড় চিন্তার বিস্তৃতি পৌঁছুতে পারে প্রপিতা এবং প্রপৌত্র পর্যন্ত। সুতরাং ধীর গতির বিবর্তনসূত্র মানুষের সাধারণ চিন্তা হতে সুদূরবর্তীই থেকে গিয়েছে। তকী মুহাম্মাদ নীনা সেনকে মনে করিয়ে দিয়েছিল, "সামান্য কিছু মানুষই দেখতে পায় দূরবর্তী পৃথিবীর ঘটনাপ্রবাহ এবং যুগ থেকে যুগের বিবর্তন এবং অগ্রযাত্রা"। সামান্য কিছু মানুষই হতে পারে সত্যিকারের স্বপ্নদ্রষ্টা এবং তারাই জানে, দূরবর্তী স্বপ্নগুলোর সত্য ও মিথ্যা...।
অনাগত সভ্যতার নাম হোক মিত্রতা [] দুই সন্ধ্যাকালীন ঘটনাগুলো সকাল অবধী পরিবর্তিত হয়ে ফিরে আসে। হয়ত এমন এক সকালের সাথে মিলেও যায়, যা ঘটেছিল আরও বহুকাল আগে। নীনা সেন, আপনি দেখুন, একটি করুণ সুর দিনভর বাজতেই থাকে। ভায়োলিন অথবা বেহালাবাদকের কুঠুরী থেকে চুইয়ে আসা সুরগুলোর কথা বলতেই আমি বেশি ভালোবাসবো। অথচ আমরা সকাল এবং সন্ধ্যার সুরগুলোর পার্থক সহজেই বুঝে উঠতে পারি। সুতরাং আমি ধীর গতির নিরবিচ্ছিন্ন পরিবর্তনের কথাটিই মনে করিয়ে দিচ্ছি আপনাকে। শেষ জানুয়ারির কনকনে ভোর তখন। নীনা সেন বিভোর শীত ও গল্পে। তীরতীরে ঠাণ্ডা হাওয়া নীনা সেনকে ভয়ানক জাপটে ধরেছিল। ওর গায়ে ছিল একটি সোনালী রঙের চাদর। এবং এটি ছিল জানুয়ারির তুলনায় পাতলা ও কম লম্বা। নীনা সেনের ফর্সা পা ছিল শীতার্ত নাগরীকের মতো'ই সামান্য ওমের জন্য কাতর। তকী মুবারাকের পায়ের স্পর্শ আরও দৃঢ়ভাবে প্রয়োজন ছিল তার। অথচ ওদের মধ্যে ছিল একটি শক্ত কালো প্রাচীর, আমি বলেছিলাম। তকী মুবারাক গল্পটি বলে যাচ্ছিল নরম ও কোমল কণ্ঠে। নীনা সেনের মতো নিশ্বাস বন্ধ হয়ে আসছিল তার। এটি ছিল আবেগময় স্বপ্ন। তকী মুবারাক যা সত্য বলে মনে করে। একটি মিত্র সময়ের জন্য অপেক্ষা করছিল সে। এবং সে অপেক্ষা করছিল শক্ত কালো দেয়ালটি ছুড়ে ফেলার অপেক্ষায়। তকী মুবারাক গল্পটি বলে যাচ্ছিল...। প্রিয় নীনা সেন, গল্পটি আরও গভীর হয়ে শুনুন, আরও নীরবতা পালন করুন হৃদয়ের গভীরে। হৃৎপিণ্ড স্তব্ধ করুন এবং পাজরের আরও কিছুটা নিকটবর্তী হোন আমার, যেন আপনার নিশ্বাসের পরিপূর্ণ শব্দ আমার হৃদয়কে স্পর্শ করে এবং আমি আরও গভীরে ডুবে যেতে পারি গল্পের। জানুয়ারির শেষ শীতের এই গল্পটি আমাকে এবং আপনাকে নিয়ে যাবে বহু যুগ পরের একটি সকালে। যখন আপনার দেশ এবং আমার দেশ বলে কিছু থাকবে না। আমরা হবো একটি একীভূত পৃথিবীর যত্রতত্র মানুষ। আমাদের কোন নগর থাকবে না এবং আমাদের থাকবে না কোন নির্দিষ্ট রাষ্ট্রের নাগরিকত্ব সনদ। আপনি দেখে থাকবেন, মানুষ কত দ্রুত ছুটে চলেছে! মানুষ কত দ্রুত তার প্রিয় মানুষকে খুঁজে বের করছে সম্প্রদায়, ধর্ম এবং জাতিগুলোকে ছুড়ে ফেলে। আপনি দেখে থাকবেন, মানুষ কত দ্রুত ভেঙেচুড়ে ফেলছে অঞ্চলের সীমারেখা। এবং ছুটে যাচ্ছে ধর্ম অধর্মের গণ্ডুস থেকে বিচ্ছিন্ন হয়ে। নীনা সেন, আমি একটি ছোট্ট - ক্ষুদ্র প্রেমের প্রস্তাব নিয়ে এসেছি দশ হাজার মাইল উত্তরের শীতাঞ্চল থেকে। আপনি আমাকে ফিরিয়ে দিতে পারবেন কেবলমাত্র প্রোটেস্টান্ট অথবা সিয়া অথবা শূদ্র এর দোহাইকে সামনে টেনে এনে! অথচ আমাকে আপনার কণ্ঠ এবং কোমড় মুগ্ধ করেছে। আমাকে মুগ্ধ করেছে আপনার চোখ ও ভ্রু। আমি দশ হাজার বছর ধরে বিমূর্ত রয়েছিলাম। এবং আমার এ দীর্ঘ সময় কাটছিল কেবল আপনার নৃত্যদৃশ্য দেখেই। বিশ্বাস করুন, এই বিবর্তিত সময়ের শপথ করে বলতে পারি। নীনা সেন, আমরা যত ধীরে সভ্যতাকে স্থাপন করেছি কতগুলো গোষ্ঠী এবং জাতির সীমাবদ্ধতায়, তার চেয়ে দ্রুতই আমরা ভেঙে ফেলবো দেখতে পাবেন। তকী মুবারাক তাকিয়ে রইল এবং নিনা সেন আরও একবার ইচ্ছা পোষণ করলো তকী মুবারাকের পায়ের স্পর্শ। দূরবর্তী চাঁদ তখন আরও কিছুটা নিচে নেমে এসেছে এবং স্পর্শ করেছে নীনা সেনের চিবুক।
বিষণ্ন বিভ্রম শেষ হয় যদি, চলে এসো ঘুমটুম, এসো নিরবধি... 🙂
"অনাগত সভ্যতার নাম হোক মিত্রতা" [] এক বিবর্তন একটি গতিপথ। আমরা কেবল যাচ্ছি। প্রতিনিয়ত দৌড়াচ্ছি আমরা। একদিনের জন্যও সুখের শেষটা দেখতে পারিনি আমরা কেউ। যেখানে গিয়ে আমরা স্থির হতে পারি। এমন কী বিশ লক্ষ বা তারও অধিক বছর ধরে যারা মানুষ বলে নিজেদের পরিচয় দেয়, তারা সবাই এই বাহ্যিক এবং স্নায়োবিক বিবর্তনের গতির মধ্যেই ছিল। এখনও আছে। সুতরাং চুড়ান্ত সুখ বলতে আমরা যা বুঝি তার মাত্রা স্যাপিয়েন্সরা হয়ত কোনদিন ছুঁতে পারবে। যেদিন তারা বলবে, "ওকে, আমি সুখী, আমার আর কিছু চাই না"। ততদিন আমরা অপেক্ষা করবো। এক সুবহি সাদিকের পূর্বমুহূর্তে আপন স্বপ্নে বিভোর গল্পটি নীনা সেনকে বলছিল তকী মুবারাক। তখন ছিল জানুয়ারির শেষাশেষী শীতকাল। তীব্র শীতে গুটিশুটি হয়ে নীনা সেন গল্পটি শুনছিল ঘুমঘুৃম মাদকতা নিয়ে। নীনা সেন বসেছিল তকী মুবারাকের পাজর থেকে সামান্যই দূরে। এবং দু'জনের মধ্যে একটি কালো রঙের শক্ত প্রাচীর ছিল। অথচ নীনা সেনের ধবধবে ফর্সা পা বার বার ছুঁয়ে যাচ্ছিল তকী মুবারাকের শ্যামলা রঙের শক্ত আঙুল। নীনা সেন ও তকী মুবারাক নিজেদের মধ্যে খেয়াল করছিল শেষ রাতের অদম্য অস্থিরতা। ওরা নিজেদেরকে চিরাচরিত প্রাকৃতিক উদ্দীপনা থেকে নিয়ন্ত্রণ করছিল। অথচ তকী মুবারক নিজেও বুঝতে পারছিল না, এই অমূলক নিয়ন্ত্রণ কতক্ষণ স্থায়ী হওয়া উচিত। তকী মুবারকের শরীর ও মন প্রায়ই বিদ্রোহ করে বসত। অথচ সে ছিল শক্ত নিয়ন্ত্রক। তকী মুবারাক নীনা সেনের কাঁধের উপর দিয়ে শেষ জানুয়ারীর দূরবর্তী চাঁদটির দিকে তাকিয়ে ছিল এবং গল্পটি বলে যাচ্ছিল। মুক্ত গল্পকালে তার চোখগুলো হয়ে উঠছিল রক্তাভ ও লাল রঙের। তকী মুবারক ঠিক এই সময়টাতে গল্পের মধ্যেই ডুবে থাকতে চেয়েছিল এবং সে উলব্ধির আরও গভীরে ডুবে গিয়ে নীনা সেনকে বলতে থাকে, যাবতীয় মানুষের সুখ মূলত একটি মিলনমেলার নাম। আমরা এতদিনে যা জেনেছি নীনা সেন, তা একটি রাতের চাঁদের আলোয় ধুয়ে যেতে পারে। আমাদের মধ্যে সবচেয়ে বেশি আমিই সমূলে সর্বনাশ হয়ে গিয়েছিলাম, যখন আমি জানতে পেরেছিলাম আমার সমস্ত জানাশোনা ছিল মিথ্যা! আপনি জানবেন এবং জেনে খুশী থাকবেন, কারণ আপনার ভেতরে ছিল ধৈর্য ও আপনার ছিল দীর্ঘ অপেক্ষা। আপনি তাড়াহুড়াগুলোকে সব সময়ই উপেক্ষা করতেন। এবং ধীরে ধীরে একটি চমৎকার গল্পের আবহ তৈরী করে নিতেন। আপনি অস্থিতায় কেঁপেকেঁপে উঠেও অনায়াসে সংযত হয়ে থাকতেন। অথচ এটি ঐশ্বরিক ইচ্ছের বাইরে একটি খেলা। এবং একটি মোহযুক্ত মিথ্যা। নীনা সেন, আপনি এটুকু উপলব্ধি করতে পারেননি যে, আপনার জন্যই অপেক্ষা করছিল একটি আবেগহীন পাথুরে গল্প। অথচ আপনি আরও বেশি করে পছন্দ করতেন একটি আবেগময় কথাকাহিনী। আমি যা মনেমনে অপছন্দ করতাম। নীনা সেন, একটি গল্প এমনভাবেও শুরু হতে পারে, যেভাবে আমরা কথা বলা শুরু করি এবং কারো কণ্ঠে গান শুনে অথবা কারো নাচ দেখে মুগ্ধ হই। অথচ আমি মুগ্ধ হই আজ থেকে মাত্র একটি শতাব্দী পরবর্তী সময়ের কথা ভেবে। আমি মুগ্ধ হই একটি কেন্দ্রীভুত পৃথিবীর জন্য অপেক্ষা করে। চেষ্টা করলে হয়ত আপনিও উপলব্ধি করতে পারবেন গল্পটি শুনতে শুনতে। আমি এবং আমরা সবাই একটি গোপন পরামর্শের জন্যও অপেক্ষা করি, যখন আমাদের মধ্যে কোন বাঁধাবিধান থাকবেই না। যখন একটি গান অথবা কয়েক মিনিটের নৃত্যের মতোই আমরাও মুগ্ধ হবার অধিকার নিয়ে আলোচনা করবো। এটি একটি সৌন্দর্যবোধ এবং মানুষের জন্য সবচেয়ে বৃহত্তম উন্মুক্ত দরজার মতো।
#অ্যা_লেডি_ম্যাজিশিয়ান [] এক তখনও কিন্তু ঢাকা শহর ছিল। ঢাকা শহরে ছিল মুগল পাঠান, উজবুকদের নিয়ম করে আনাগোনা। ঢাকা শহরে এসেছিলেন অসংখ্য নাবিক, বনিক এবং জাদুকর। ঢাকা শহরে তখন কিন্তু শেয়াল, বাঘ, শকুন ছিল। ছিল জঙ্গল, ধানখেত, নীলক্ষেত এবং দিঘি। প্রতিবছর অনাবৃষ্টির সময় ঢাকা শহরে বাড়তে থাকত শকুনের আনাগনা। বৃষ্টির জন্য প্রার্থনারত অবস্থায় মরে পড়ে থাকত জোয়ান কৃষক, রূপবতি যুবতি এবং কাঙাল বৃদ্ধ। নারী এবং ফসলের উর্বরকালে নাবিকেরা এসে গল্প বলত শহরের এখানে ওখানে, গৃহস্তের বাড়িতে। প্রতিবার গল্প শোনার দশ মাস পরই নারীরা জন্ম দিত এক একজন আফগানী অথবা উজবুক সন্তান। ওদের গল্পগুলোতে ছিল নেশা এবং ক্ষুধার সংমিশ্রণ। গল্পটি যখন আমি লিখেছিলাম তখন শহরের নাম ছিল ঢাবেক্কা বা ঢাক্কা, কিছু একটা। নগরীতে তখন অসংখ্য জাদুকর এবং ভাগ্য গণনাকারী। এখানে সেখানে ওরা অসংখ্য গল্প বলে বলে রাত পার করত। আর আমি লিখে রাখতাম সেসব গল্প। আমি লিখে রাখতাম লিমা নামক এক নারীর পিঠের মসৃণ ডায়রীতে। কারণ শহরে তখনও কাগজ আবিস্কৃত হয়নি। কিছুক্ষণ চুপচাপ শুয়ে থাকার পর লিমা নড়েচড়ে উঠত। আমি বাচ্চা মেয়ের মত লিমাকে বুঝিয়ে সুজিয়ে চুপ করিয়ে দিতাম। ও তখন উপুর হয়ে শুয়ে থাকত। ওর মাথা থাকত গুছানো দুই হাতের মধ্যে। ওর পিঠ তখন টানটান। যেন একটা ডায়েরী। আমি লিখে যেতাম লাইনের পর লাইন। আমি কখনও নেশাগ্রস্থ হইনি। কারণ আমি ছিলাম শুধুমাত্র একজন লেখক। আমি প্রেম এবং সংগম বুঝতাম না। আমি চুমু দিতে জানতাম শিশুদের মত। যখন লিমা নড়ে উঠত আমি একাধিকবার ওর পিঠে চুমু দিয়েছিলাম। অথচ ঐ চুমুতে ছিল প্লাটনিক ভালোবাসা। আমার মধ্যে হয়ত একজন লেখকের পরবর্তী সত্তা হিসেবে ছিলেন একজন প্লেটো এবং তার দর্শন। যিনি ভালোবাসায় জৈবিক উন্মাদনা বুঝতে চাইতেন না। আমি যার গল্পটি লিখেছিলাম তিনি একজন নারী জাদুকর। ওর নাম ম্যাজিশিয়ান বনলতা সেন। [] দুই ওর নাম ম্যাজিশিয়ান বনলতা সেন। বনলতা সেন মানে জীবনানন্দের বনলতা সেন। নাটোরের বনলতা সেন। বনলতা সেনের ছিল পাখির নীড়ের মত চোখ। সাদা কালো শাড়িতে আমি তাকে প্রায়ই দেখতাম জীবনান্দের পাশে বসে থাকতে। তার খোঁপায় গোঁজা থাকত শালুকের ফুল। তিনি তখন একজন জাদুকর। শহরের একমাত্র নারী জাদুকর। যিনি কবি ও কলমের সাথে মেলবন্ধন করে দিতে পারতেন। যিনি যোদ্ধাদের প্রশ্রয় দিতেন এবং তাদেরকে হিপনোটাইজ করতেন। আমি এখনও তাকে দেখি জীবনানন্দের পাশাপাশি হয়ে বইমেলায় ঘুরে বেড়াতে। বইমেলা-২০২০। নজরুল মঞ্চ, সিসিমপুর এমনকি ৪৬৩ নম্বর স্টলেও তাকে প্রায়ই বসে থাকতে দেখেছি। এছাড়া দেখেছি জীবনান্দের স্টলগুলোতেও বসে থাকতে। অথচ জীবিতকালে জীবনানন্দ ঢাকার বইমেলার কথা ভাবেন-ই নি হয়ত। আমি বনলতার চোখের দিকে ভয়ে তাকাতাম না। তিনি ছিলেন পৃথিবীর একমাত্র নারী জাদুকর। লেডি ম্যাজিশিয়ান। তিনি অনেকটা ছিলেন দেবী গর্গনের মত। যার ছিল রক্তচক্ষু এবং অসংখ্য সাপওয়ালা মাথা। আমি গল্পটি যখন লিখেছিলাম তখন যিসু খ্রিষ্টের মৃত্যুর কয়েকশ বছর মাত্র পাড় হয়েছিল। ঢাক্কা বা ঢাবেক্কায় তখন ঘনঘন জলবসন্ত হত এবং ক্ষুধার্ত মানুষেরা মরে পড়ে থাকত। ভরপেটে থাকা শেয়ালগুলো মানুষের মাংস খেতে খেতে হাপিয়ে উঠত এবং প্রায়ই ওরা বিশ ঘন্টার বেশি নিরাপদে ঘুমিয়ে নিত। গল্পটি যখন লিখছিলাম তখন মাঘ মাস শেষ। তখন মধ্য ফাল্গুন। তখন প্লাবিত জোৎস্না ছিল শহর জুড়ে। জাদুকর এবং নাবিকদের তখন ছিল খুশী খুশী নাক মুখ। মাঝে মাঝে চোখের ঝলকানি দেখে বোঝা যেত ওরা শহরে নারীদের জন্য উপহার স্বরূপ দিতে পেরেছে অনকগুলো উঁচু উঁচু পেট এবং সামান্য হাত খরচ। যা নারীগুলো বয়ে বেড়াবে যিশুর উত্থানকাল পর্যন্ত। ঠিক একজন নারীই পারতেন ওসব পুরুষদেরকে হিপনোটাইজ করে রাখতে। বলেছিলাম তার নাম বনোলতা সেন। যাদুকর এবং নাবিকেরা তাকে ঘিরে ধরত। তার ছিল প্রবল ব্যক্তিত্ব এবং অশ্রুতপূর্ব আকর্ষণ শক্তি। মূলত জাদুকরেরা তাকে কিছু বলার সাহসই রাখেনি। [] তিন আমি ম্যাজিশিয়ান বনলতা সেনকে ঘিরেই লিখেছিলাম গল্পটি। লিখেছিলাম লিমা নামক এক নারীর মসৃণ পিঠে। যা ছিল আমার তৃতীয় ডায়েরী। আত্মহত্যার পূর্বেই আমি গল্পটি শেষ করতে চেয়েছিলাম। তাম্রযুগ, ব্রঞ্জের আবিস্কার এবং যখন বর্শা দিয়ে পশু শিকার করা হত তখনই আমি চেয়েছিলাম একটি পূর্নাঙ্গ গল্প লিখতে। আমার সামনেই ছিল একটি ঠান্ডা খোলা ডায়রী। আসলে এটি ছিল একটি নারীর পিঠের দিক। যেখানে লাগানো ছিল না একটিও হুক। কারণ তখনও হুক আবিস্কার হয়নি। সত্যি বলতে তখন অন্তর্বাসই আবিস্কার হয়নি। সতরাং আমার ছিল উন্মুক্ত ডায়রী। যাতে কলমের বদলে কমলালেবুর কাঁটা দিয়ে গল্পগুলো আমি লিখে রাখতাম। তখন বহাল তবিয়তে থাকা নারী জাদুকরের গল্পটি আমায় টানতো সবচেয়ে বেশি। আমি তার সমস্ত জাদুবিদ্যা নিয়ে লিখতে ভালোবাসতাম। সুবিধাবাদী আর রেশমের মথের মত আঠালো পুরুষদের যখন সে হিপনোটাইজ করে নিজের কাজগুলো করিয়ে নিতে পারত ম্যাজিশিয়ান বনলতা সেন; তখন আমি মিটিমিটি হাসতাম এবং সময় নষ্ট না করে লিখে রাখতাম। বনলতা সেন। কবির প্রেমিকা এবং লৌহ যুগের নারী যাদুকর। যার চোখ ছিল মেডুসার মত। বনলতা সেন তখন অসংখ্য পর্তুগিজ, যাযাবর ওলন্দাজ এবং ভয়ানক মগ পুরুষদেরকে পাথর করে রেখেছিলেন। অসংখ্য কামুক পুরুষকে ভস্মরূপ করে দিয়েছিল চোখের পলকে। এসমস্ত যুগ পেড়িয়ে আসল একখন্ড ঢাকা বা ঢাবেক্কা। জীবনানন্দ তখন জীবিত ছিলেন। বুদ্ধদেব বশু জীবনানন্দের কবিতা নিয়ে বিতর্ক করতেন তখন। জীবনানন্দ অভিমানে ডুবে থাকতেন। একাকিত্বের আরও গভীরে ডুব দেন। তিনি তখন জীবনের সমস্ত জায়গায় মানুষের অবহেলা তাকে বিতর্কিত মৃত্যুর দিকে ঠেলে দেয়। ডাব হাতে শেষ ট্রামের সাথে কলিশন হয় একজন অভিমানী কবি'র। একমাত্র যিনি জয় করতে পেড়েছিলেন দেবী বনলতার হৃদয়। কবি তখনও বনলতা অথবা তার হারানো প্রেমিকার কথা হয়ত ভাবছিলেন। [] চার অথচ বনলতা এক মহা জাদুকর হয়ে উঠেছিলেন। তিনি তখন তখন নাটোরের গলিঘুপচিতে ঘুরে বেড়ান। তখন তিনি খু্জে ফেরেন শক্তি দিয়ে নগরী ও নারী জয় করা পুরুষদেরকে। যাকে তিনি ভস্ম করার জন্য প্রতিজ্ঞাবদ্ধ ছিলেন। এবং এই সমস্ত বিষয়ে তার ছিল পরিতৃপ্তি। তিনি মনে করতেন ঈশ্বরের দেয়া দায়িত্ব তিনি পালন করছেন। বনলতা সেন ঠিক সেইসব বসন্তের কোকিলদের হিপনোটাইজ করে বেড়াতেন যারা ছিল অত্যন্ত সুকন্ঠী এবং তীক্ষ্ণ মেধাসম্পন্ন। তিনি তখন ঢাবেক্কা নগরীর এ প্রান্ত থেকে ও প্রান্তে চষে বেড়ান। তার চোখে তাকিয়ে অসংখ্য মুগল, পাঠান হিপনোটাইজ হয়ে মৃত্যুলোকে যাত্রা করে তখন। যখন অন্যসব নারীরা গল্প শুনতে ব্যস্ত তখন আমি তাদের বলা গল্পগুলো বনলতার মুখে পূনরায় শুনে যাই। নারীর পিঠের মাখমলের মত চামড়ায় আমি তখন আমার তৃতীয় গল্পটি লিখতে রাতের পর রাত জেগে থাকি। আমি তখন বনলতার মুখে দেখি দেবী গর্গনের আদল। দেখি অসংখ্য সর্পিল একটি মাথা। বনলতা সেন। ম্যাজিশিয়ান বনলতা সেন। যে অসংখ্য কামুক পুরুষকে হিপনোটাইজ করে রেখেছিল। আমি তার গল্প লিখতে থাকি। রাত বাড়তে থাকে। ভয়ানক শব্দ হতে থাকে অলিম্পাস পর্বতে।আমি যখনই অভিনয় করতে এসেছি তখনই নজরে পড়েছে পার্শ্ব অভিনেত্রীর ক্লিভেজ থেকে তিন ইঞ্চি উপরের দিকে থাকা তিল। মেয়েটি বয়সে ছিল আমারই সমান। ক্লিভেজের তিন ইঞ্চি উপরে থাকা তিল এর জায়গাটি স্বাভাবিক ভাবেই ছিল অতি ফর্সা। যেমনটি বেহেস্তে থাকা হুরদেরও ছিল বলে কাম কল্পনাকারী এবং লোভী এবং ধর্মভিরু ব্যক্তিরা মনে করেন। হুরদের শরীরের রক্ত চলাচল যারা কল্পনায় দেখেন এবং মিলিত হবার লোভে আত্মঘাতি হয়ে মৃত্যুবরণ করেন। অন্যান্য সব প্রেমিকাদের মত মেয়েটির তিল ছিল স্পষ্টতর। অথচ আমার তখন মনে হয়েছে একমাত্র বনলতা সেনের কথা, যে ছিল জীবনানন্দের প্রেমিকা। জীবনানন্দ কিন্তু তার প্রেমিকাকে নিয়ে কামোদ্দীপ্ত হননি। তিনি চেয়েছিলেন একটি কবিতা লিখতে। বনলতা সেন ঠিক সে জন্যই হয়ে উঠেছিলেন একজন কালোত্তীর্ণ কবিতা। [] পাঁচ আমি যাকে দেখেছিলাম মধ্য যুগ অথবা তারও পূর্ববর্তী সময় থেকে। দেখেছিলাম একজন নারী জাদুকর হিসেবে। অ্যা লেডি ম্যাজিশিয়ান। ঠিক এই সময় আমি এমন একজনকেই খুঁজছিলাম, যে বহাল তবিয়তে থাকতে পারত রহস্যময়ভাবে। তার চোখেও প্রণয় থাকত। অথচ কামুক পুরুষেরা কখনোই তার শরীর ঘেঁষে দাঁড়াতে পারত না। সত্যি বলতে আমি প্রায়ই দেখি তার মতই কেউ কাউকে ২০২০ সালের বই মেলার বিভিন্ন প্যাভিলিয়নে বসে থাকতে। তার দুচোখ জুড়ে প্রেমিক জীবনানন্দ। তার দুচোখ জুড়ে অসংখ্য চেঙ্গিস খান, শের খানের কাছে হেরে গিয়ে পথে পথে ঘুরতে থাকা সম্রাট হুমায়ূন, অসংখ্য পরাক্রমশালী সুলতান এবং পরাক্রমশালী ইমপেররদের, যারা তার ক্লিভেজের ঠিক উপরের ডানদিককার তিলটির দিকে তখনও অপলক তাকিয়ে থাকত। এখনও থাকে। অথচ তার তিলটি ক্লিভেজের ঠিক মাঝ বরাবর থাকলে তিনিই হতেন মিশরের কোন এক ফারাও সম্রাটের প্রেমিকা এবং তারই দখলে থাকত সবচেয়ে বড় পিরামিড সপ্তাশ্চর্য। সে যা হোক, এটি একটি গল্প। যা লেখা হয়েছে কোন এক প্রেমিকার হৃদয় জুড়ে এবং তার পিঠের দিকে গিয়ে গল্পটি গতি সঞ্চার করছিল। যেখানে ছিল তার সবচেয়ে গোপন একটি কল্পিত গোলাপি আবরণের হুক। অথচ তখন অন্তর্বাস কিংবা হুক আবিস্কৃত হয়নি বলেই লেখক জানিয়েছিলেন। বনলতা সেন তখনও ঘুরে বেড়াতেন, এখনও তিনি আছেন। এবং ঘুরে বেড়ান। এখনও তিনি জানেন, একজন ১০ বছরের নারী একজন ৭০ বছরের বৃদ্ধকে হিপনোটাইজ করতে পারে, যেমন তিনি করেছিলেন অসংখ্য যোদ্ধা, ঐরাবত শিকারী এবং নিনজা জ্ঞানে পারদর্শী যুবক এবং বৃদ্ধদের। তিনি জানেন কখনোই প্রেমিকের কাছে ধরা দিতে নেই। কখনোই সুবোধ হতে নেই। কখনও অশ্রুপাত করতে নেই। তিনি জানতেন নারীকে হতে হয় জগতের মত রহস্যময়। নারীকে হতে হয় রোদ্রজ্জল পাথরের মত তপ্ত এবং দৃপ্ত এবং শিশিরের নুরীর মত চিকচিক করা এবং বাতাসে ভাসতে থাকা আলোর মত অস্পষ্ট। ঠিক যে কারণে তিনিই হয়েছিলেন একজন কালজয়ী কবিতা। [] শেষপর্ব বনলতা সেনকে আমি এখনও দেখি কবি এবং দূরত্বকে পাশাপাশি রেখে হেঁটে যাচ্ছেন পশ্চিম দিকে। যেদিকে প্রায়ই বিকেলে হলুদাভ সূর্যকেও যেতে দেখতাম। আমি তখন দাঁড়িয়ে থাকতাম বিস্তির্ণ সোনালী ধান খেতের মাঝখান বরাবর কোন একটি আলপথে। অপলক তাকিয়ে থাকতাম পশ্চিম গন্তব্যে ধীরে ধীরে এগিয়ে যাওয়া সূর্যটির দিকে এবং দূর পথে সাইকেল চালিয়ে বাড়ি ফেরা একটি বার বছরের মেয়ের দিকে, যার পরনে থাকত একটি ফ্রক এবং একটি সবুজ রঙের হাফপ্যান্ট। মেয়েটির চোখ থাকত সূর্যের চারপাশে ঘূর্ণয়মান ঘুড়িগুলোর দিকে এবং অসংখ্য স্বপ্নে ভরা ছিল ওগুলো। আমি ঠিক তখনও দেখতাম কোটি কোটি মৃত এবং জীবিত চোখ তার বুকের দিকে তাকিয়ে আছে, যেখানে ফুলে উঠছিল অবচেতন সুন্দর এবং অপ্রস্ফুটি গোলাপী বৃন্ত। বুকে তখন তার অসংখ্য ছটফট এবং বিন্দু বিন্দু ভয়। আমার মত কোটি কোটি চোখ ছিল সেই বিন্দু বিন্দু বেড়ে ওঠার দিকে। আমি বনলতার চোখে দেখতাম স্তুপাকৃতি এবং কেন্দ্রীভূত করুণারূপ অসংখ্য মুচকি হাসি। আমি দেখতাম কিশোরদের চেয়ে বৃদ্ধদের প্রতি তার চাহনি মৃদু হাসিময় এবং করুণ থেকে আরও করুণতর। যাদের চোখ এবং মুখ থেকে লালার মত কিছু একটা ঝড়ে যেত অনবরত। যেন পিপাসার্ত কুকুরদের কন্ঠ হতে বের হয়ে আসা জিহ্বা। ওদের চোখ অনেকটা বাস্কারভিলের হাউন্ডের মত প্রজ্জলিত শীতল। অথচ ওদের কারো কারো সাথে ছিল তার আত্মীয়তার সম্পর্ক। হয়ত এসব কারণেই বনলতা এখনও বেঁচে আছেন। বনলতা সেন, যার ছিল প্রিয়জনের জন্য সমুদ্রের মত গভীরতম মায়া এবং উদ্বেগ। যিনি প্রায়ই না ঘুমিয়ে পড়ে অপেক্ষা করেন প্রিয়তমের পথে চোখ রেখে। যাদের চাহনী লোলুপ নয়, জলের মত ঠান্ডা এবং নিরাপদ এবং ভরসা করা যায় এমন। আমি এখনও পথে পথে দেখি, ঘরে, বাইরে দেখি বনলতা সেন। যিনি জাদু জানেন এবং যিনি ছিলেন পৃথিবীর সবচেয়ে মায়াবী জাদুকদের একজন। অ্যা লেডি ম্যাজিশিয়ান। ম্যাজিশিয়ান বনলতা সেন। আমি তারই গল্প লিখতে লিখতে পশ্চিমের সূর্যকে অস্ত যেতে দিয়েছিলাম। তারপর সন্ধ্যা থেকে লিখে গিয়েছিলাম রাত গভীর হওয়া অবধী। আমি এখনও দেখেছি জাদুকর বনলতা সেন প্রিয়জনের জন্য অপেক্ষারত। সন্তানের জন্য অপেক্ষারত। আমি এমন অনেক পুরুষ দেখি যাদেরকে বনলতারা আশ্রয় দেন, হৃদয়ে জায়গা করে দেন। ওদের চোখে কামতৃষ্ণা নেই। আছে ভরসা এবং বিশ্বাস। বনলতারা ঠিক চিনে নিতেও জানেন। কারণ প্রতিজন বনলতা সেনই এক একজন ম্যাজিশিয়ান। একমাত্র জীবনানন্দরাই যাদের প্রেমিক হয়ে ওঠতে পারে।
মেয়েটির ঘরে বাজছিল একটি ব্রাজিলিও গান। ও দুলছিল.. হয় শীত অথবা সুরের তালে... তারপর আমি ও আমার অপরাপর ভাবনা... ও মেয়েটি। আমি হারিয়ে যাচ্ছিলাম সুরের মুর্ছনায় এবং চুলের ঘ্রাণে... "মেয়েটি"
বিবর্তন একটি গতিপথ। আমরা কেবল যাচ্ছি। প্রতিনিয়ত দৌড়াচ্ছি আমরা। একদিনের জন্যও সুখের শেষটা দেখতে পারিনি আমরা কেউ। যেখানে গিয়ে আমরা স্থির হতে পারি। এমন কী বিশ লক্ষ বা তার অধিক বছর ধরে যারা মানুষ বলে নিজেদের পরিচয় দেয়, তারা সবাই এই বাহ্যিক এবং স্নায়োবিক বিবর্তনের গতির মধ্যেই ছিল। এখনও আছে। সুতরাং চুড়ান্ত সুখ বলতে আমরা যা বুঝি তার মাত্রা স্যাপিয়েন্সরা হয়ত কোনদিন ছুঁতে পারবে। যেদিন তারা বলবে, "ওকে, আমি সুখী, আমার আর কিছু চাই না"। ততক্ষণ আমরা অপেক্ষা করবো... "অনাগত সভ্যতার নাম হোক মিত্রতা"
নীনা সেন, একটি গল্প এমনভাবেও শুরু হতে পারে, যেভাবে আমরা কথা বলা শুরু করি এবং কারো কণ্ঠে গান শুনে বা কারো নাচ দেখে মুগ্ধ হই। অথচ আমি মুগ্ধ হই আজ থেকে মাত্র এক শতাব্দী পরবর্তী সময়ের কথা ভেবে। আমি মুগ্ধ হই একটি কেন্দ্রীভুত পৃথিবীর জন্য অপেক্ষা করে। 
অনেক দিন যাবত কোনও ডাায়রী নেই আমার। সবচেয়ে সুন্দর গল্পটি লিখতে আমার প্রয়োজন ছিল একটি নমনীয় কোমল ডায়রী।
[] নৃত্য আমি বরাবরই ঘুঁঘুঁর ডাক শুনতে উদগ্রীব হয়ে থাকতাম; কোন বানান ও ছবি তোলা ঠিক হলেই বুঝতে পারতাম; আমার আরও অনেক কিছুই শেখার বাকি আছে, তোমাকে প্রায়ই বলতাম, বিস্ময়ের কোন সীমারেখা থাকতে নেই, তাহলেই মরেছো তুমি। আমি যে নাচ দেখতে চেয়েছিলাম, সে নাচ এদেশে হয় না। সে নাচ নাচতে জানে একমাত্র নীনা ঘোষ, যার জন্ম হয়েছিল ইতিহাসের সবচেয়ে বর্বরতম সময়ে, ওটাকে আমরা বলি তাম্রকাল, তাম্রকালেই নীনা ঘোষ নিয়েছিলেন নর্তকীর পেশা, যোদ্ধারা জয় করে আসতো দেশ, অসংখ্য বলবান জওয়ান ও ঘোড়া খতম করে ফিরে আসতো নর্তকশালায়, এবং বসে যেতো নিনা ঘোষের পায়ের সামনে, ওরা এখানেই নতজাননু; সকল সৌর্যবীর্য যেন জল তখন! নিনা ঘোষ নাচতে শুরু করতেন; ওরা বুদ হতো, নিনা ঘোষের শরীর; যেন একটি ঠাণ্ডা সাপ! মায়ময়ী রঙিন সাপ তখন নীনা ঘোষ, ওরা সূরার পেয়ালা শেষ করতো, নিনা ঘষ নাচতেন; ওরা ঘুমিয়ে পড়তো, ঠিক যেন রবীন্দ্রনাথের গান! তুমি সে নাচ দেখতে পাবে না, কারণ, সবচেয়ে বেশি দেখতে পায় অন্তরচক্ষু, সবচেয়ে বেশি বিস্মিত হয় হৃদয়, আমি আসলে ভালোবাসতাম, আমরা যে পথ ধরে দের হাজার বা তারও পূর্বে এসেছিলাম, সে পথ! হয়ত কিছু ফেলে এসে থাকবো। নিনা ঘোষ, আমি অবাক যে, আমি এখনও মুগ্ধ হতে পারি।
এ হাওয়া ফিরে এসো তো বাজাও মোহন বাঁশি ও সকাল বৃষ্টি থামাও তোমাকে ভালোবাসি। ও স্বজন কান্না কেন প্রিয়জন দুঃখ্যে চেনো ও মুখে বাজাও বাঁশি তোমাকে ভালোবাসি। ও মাঝি বাইতে পারো যত গান গাইতে পারো যে গানে গলায় ফাসিসি তোমাকে ভালোবাসি।
"নারী; ধর্মের মতো, ঈশ্বরের মতো" এবং যুক্তির চেয়ে হৃদয়াবেগকে বেশি মূল্যায়ন করে নারী।
মানুষের জিনগত সমস্ত বৈশিষ্টের একটি হলো উপেক্ষাপ্রবণতা, উদাসিনতা এবং অহংবোধ। এসবের কারণেই মানুষ সহজ প্রাপ্তিকে মূল্যায়ন করেনি। বরং কঠিনকে ভালোবেসেছে আরও বেশি করে। এবং প্রকৃতিগত অপরাধপ্রবণ মানুষ নিজেকে নিয়ন্ত্রণ করে মাত্র। কারণ সুদীর্ঘ কাল পেরিয়ে মানুষকে আজ সভ্যতা প্রমাণ করতে হয়। 
কবিতা যা ইচ্ছা তা নয়। কবিতা ডালভাত তো নয়'ই। পাঠকের রুচিও যা ইচ্ছা তা হলে চলে না। এবং ঠিক তবেই প্রকৃত কবিতারা পাশ স্বীকৃত মর্যাদা।
খেলা শেষে ফিরে এসো প্রিয় জাদুকর, মনে প্রাণে খুঁজে ফিরি ভীষণও সুন্দর,
নাভিতে লেখা দ্বিতীয় গল্পটি [] এক ৥ একজন মুগ্ধ প্রেমিকের গল্পের চেয়ে একজন শিকারীর গল্প আমার কাছে বেশি রোমান্টিক ছিল। কারণ আমি ছিলাম সেই শিকারী, যে বুদ্ধের বেঁচে থাকার সময়কালে সংগমরত একটি সিংহ এবং একটি বাঘিনীকে হত্যা করেছিল । অজান্তা ইলোরার পাশে ছিল একটি প্রাচীন নগরী। সেখানে অনামিকা নামের এক নারীর বুকে প্রতিদিন গল্প লিখত একজন মুগ্ধ লিখিয়ে। সেই গল্প লিখিয়ে কিন্তু আমিই। আমি সেই নগরীর নাম দিয়েছিলাম অনামিকা নগর। কারণ অনামিকা নামক সেই মোহিনীর নাভি ছিল পৃথিবীর সবচেয়ে আলোচিত ডায়েরী, যেখানে আমি প্রেম ও পবিত্রতার গল্পটি লিখেছিলাম। আমিই ছিলাম নগরীর রাজা। প্রাচীন যুগের পরবর্তী সময়ে অসংখ্য পশু হত্যা করার পর আমি একজন জবরদস্তী সিংহকে হত্যা করেছিলাম। যে একজন রূপসী বাঘিনীকে দখল করে নিয়েছিল। ইতিহাসে সেই বাঘিনী এবং সিংহর সন্তানদের নাম ‘লাইগার’ রাখা হয়েছিল। ঠিক তখন থেকেই ‘লাইগার’ একটি বিরল প্রজাতির সংস্করণ, যারা ছিল সিংহ এবং বাঘিনীর সন্তান। আমি এ সমস্ত বিষয়ের একমাত্র সাক্ষী। কারণ আমিই অনামিকা নগরের একমাত্র রাজা, শিকারী এবং লেখক। সংগমরত সিংহ এবং বাঘিনী হত্যার গল্পটি লিখার মত কিছুই যখন ছিলনা তখন আমি বেছে নিলাম মোহিনী অনামিকার নাভি। যেখানে অসংখ্য রাজা এবং বিজয়ী যোদ্ধারা গল্প লিখতে চেয়েছিলেন। অথচ তারা কখনোই পরিপূর্ণভাবে লিখতে পারেননি। সব যোদ্ধারা সমৃদ্ধ স্রোতধারায় নাও ভাসাতে পারেন না। একমাত্র সাহসীরাই পারে নারী এবং দেশ জয় করতে। পারে নগরীর গোরাপত্তনের মর্যাদা করতলগত করতেও। যোদ্ধা হেক্টর ছিলেন এ্যাকিলিসের চেয়েও মহত্তর। অথচ ঈশ্বর এ্যাকিলিসকেই বিজয় গৌরব দিয়েছিলেন। এ্যাকিলিস ছিলেন কামুক পুরুষ। কোন পূর্ণ গল্পই কি হত যদি পৃথিবী কাম দ্বারা সোভিত না হত? কোনো সৃষ্টি কি সম্ভব ছিল? নারী এবং পুরুষের স্নেহময় শরীরই মূলত জগত সৃষ্টির মূল। প্রিয় যোদ্ধারা দেখুন, হিংসাই জগতের ধ্বংসের ইতিহাস বহন করে এসেছে। আর ভালোবাসা বহন করেছে সমস্ত মহিমা। অথচ প্রেম নামক বস্তুটিই বিপদজনক। আমি তখন অজান্তা ইলোরার কুঠুরীগুলো এক এক করে খুড়ে খুড়ে আমার ঈশ্বর এবং ঈশ্বরীদের নাক, চোখ, কপাল, নিতম্ব খোদাই করছিলাম এবং গল্পে লিখে রেখেছিলাম। অজান্তা ইলোরার গোরাপত্তনের সময়ে আমি ছিলাম একজন কারিগর, যে পাথর খুড়ে নারীর স্তন এবং যোনী বানাতে পারত। যে বানাতে পারত একজন মল্লযোদ্ধার ছবি এবং একজন রাজ ভিখারীর নিখুঁত মূর্তি। [] দুই ৥ সন্ধ্যা হলেই এখানে নেমে আসে শৈশবের মৃদু অন্ধকার। আমার ঘরে ফেরা যখন ছিল বাধ্যতামূলক। অথচ আমি অজান্তা ইলোরার গুহাগুলোয় হারিয়ে যেতে বদ্ধপরিকর ছিলাম। আমি প্রায়ই যখন গান গেয়ে উঠতাম, তখন এক একটি ভৌতিক প্রতিধ্বনি ফিরে আাসত। আমি গা শিরশির করা স্পন্দন নিয়ে বসে থাকতাম শিকারের অপেক্ষায়। আমি একটি একটি করে অসংখ্য সিংহ শিকার করে ওদের ছবি এঁকে রাকতাম অজান্তা ইলোরার থরে থরে সেটে থাকা পাথুরে দেয়ালে। আমি যে নারীর ছবি খোদাই করেছিলাম দ্বিতীয়বার, তার নাম ছিল রিয়ানা অবন্তিকা। যাকে আমি পরবর্তীতে অনামিকা নগরীতে অমর করেছিলাম। তখন ছিল ফাল্গুন মাস। শীত শেষ হয়ে আসতে আসতেই সিংহদের সংগমকাল ফিরে এলো। সিংহরা প্রিয় নন্দীনীদের খুঁজে খু্ঁজে ফিরছিল। আমি অনামিকা নগরের প্রতিটি সিংহকেই আলাদা করে চিনতে পারতাম। অথচ এরই মধ্যে নগরে এক সুশ্রী বাঘিনীর আগমন ঘটল। এ্যাকিলিসের মত শক্তিধর সিংহটি তখন তাকেই বেছে নিল পরবর্তী বছরের সন্তান ধারণের জন্য। সেবার তুমুল সংগমের পর একজন দানবীয় সন্তান প্রসব করল বাঘিনীটি। যে একই সাথে ছিল বাঘ এবং সিংহ। যে ছিল অনামিকা নগরের জঙ্গলের এক ত্রাসের আধার। যে ছিল ক্লাউন সালিমারের মতই ‍ধূর্ত এবং প্রয়োজবোধে নিরব। আগেই বলেছি, ইতিহাস ওর নাম দিয়েছিল লাইগার। এ্যাডোয়ার্ড জেমস করবেট ভারতবর্ষীয় জঙ্গলে যে চিতাগুলো শিকার করেছিলেন তিনি সেসব দুর্ভাগ্যবান চিতাদের গল্প লিখে রাখতেন কাগজে। অথচ অজান্তা ইলোরায় আমি যে সিংহদের শিকার করেছিলাম তাদের গল্প লিখতে আমার কাগজ ছিলনা। আগেই বলেছি, আমি তখন বেছে নিয়েছিলাম মোহিনী অনামিকার নাভির চারপাশ। যা ছিল কাগজের চেয়েও বিশুদ্ধ নির্লোম এবং বরফ কুঁচির অধিকতর চেয়েও ফর্সা। আমার গল্প এভাবেই এগিয়ে যাচ্ছিল। আমি ঘুমন্ত মোহিনী অনামিকার নাভির চারপাশে ঘুরিয়ে ঘুরিয়ে লিখে যাচ্ছিলাম দ্বিতীয় গল্পটি। আমি কখনও প্রেমিক হয়ে উঠতে চাইনি। আমি মোহিনী অনামিকার মুগ্ধ প্রেমিকও ছিলাম না। আমি ছিলাম মূলত একজন শিকারী। যার প্রয়োজন ছিল একটি ডায়েরী। যেখানে গল্পগুলো লিখে রাখা যায়। অথচ আমি ছিলাম নিতান্তই একা এবং নিঃস্বঙ্গ। আমি মাঝে মাঝে অবন্তিকা রিয়া নামক অন্য এক মোহিনীকে গল্পগুলো বলতাম। আমি যাকে কখনও দেখতে চাইতাম না। এমনকি ছুঁতেও না। আমি তৃতীয় গল্পটির জন্য একটি ডায়রী খুঁজছিলাম। [] তিন ৥ মস্কোর সব ঘন্টা যখন টুংটাং স্বরে বাজছিল তখন নিশ্চুপ ছিল শুধু জার বেল। পিটার দ্য গ্রেট ক্ষুব্ধ হলেন। ঘন্টা চলে গেল গর্তে। ১৮৩৫ সালের ঘটনা এটি। আমি তখন অজান্তা ইলোরায় বসে লিখছিলাম সংগমরত সিংহ এবং বাঘিনীর গল্পটি। রুপসী বাঘিনী তখন সমুদ্রে জল খেতে গিয়েছিল। পরাক্রমশালী সিংহটি কিছুদূরে একটি কুমারী হরিণের পাজর এবং উড়ুর মাংস চিবিয়ে খাচ্ছিল। বাঘিনীর ডোরাকাটা শরীরে দুপুরের রোদ ঝলমল করছিল যখন, তখন সমুদ্রের অন্য দিকে উত্তাল ঢেউ। ঢেউয়ের সাথে দুলছিল বাঘিনীর প্রতিবিম্ব। দুলছিল সিংহটির হৃদয়। আমি হৃদয় বলবো কেন। সত্যিকার অর্থে সিংহটি কাঁপছিল। সিংহটির চোখ তিরতির করছিল এবং কান নড়ছিল। একটি মাতাল করা ঘ্রাণে মোহিত হচ্ছিল সিংহটি। আঁশটে, অথচ কাঁপুনি ধরানো। সিংহটি এমন একটি সিংহীকে দেখেনি কখনও, যার শরীরে ঝলমল করত সূর্যের আলো। সিংহটি ছুটে যাচ্ছিল বাঘিনীর আরও কাছে। তার ছিল পূর্ণবয়স্ক ঝলমলে কেশর। তার ছিল কান্তিময় কাঁধ এবং শক্ত চোয়াল। সিংহটির ছিল পরিপূর্ণ থাবা। সিংহটি এগিয়ে যাচ্ছিল। গল্পের এতটুকু লেখার পর আমি অনামিকার নাভির চারপাশে আরও জায়গা করে নিয়েছিলাম। আমি ছিলাম সেই নগরীর রাজা, যার নাম ছিল অনামিকা নগরী। আমি গল্প লিখার শেষে দেয়ালে ছবি এঁকেছিলাম সিংহ এবং বাঘিনীর। ওরা তখন ছিল সংগমরত। আমি অবন্তিকা রিয়ার নগ্ন ছবিগুলোও একই ছাঁচে খোদাই করেছিলাম অজান্তা ইলোরার পাথুরে দেয়ালে। আমি ছিলাম রাজা এবং কারিগর। আমি ছিলাম একজন অভিজ্ঞ লেখকও। আমি সিংহটিকে এগিয়ে যেতে দেখলাম এবং দেখলাম ঝাপিয়ে পড়তে। বাঘিনী একইভাবে দাঁড়িয়ে দিগন্ত দেখছিল জল পান করার পর। বাঘিনীটি পালাতে চেষ্টা করেনি। হয়ত সে মেনে নিয়েছিল অথবা অপরুপ কান্তিময় সিংহটিকে ভালোবেসেছিল। আমি নিখুঁত নিশানায় তাক করলাম দুটি তীর, যা ছিল একই ধনুকে লাগানো। কারণ দুটি প্রণায়াকাঙ্খী প্রাণ তখন নিজেদের মধ্যে ডুবে গিয়েছিল। বুদ্ধিমান শিকারীদেরকে এভাবেই সুযোগ নিতে হয়। বুদ্ধিমান শিকারীগণ আসলে দয়াহীন এবং আবেগ দ্বারা বসিভূত হননা। আমি নিশানা ঠিক করলাম এবং নিজের বুকের দিকে সর্বাপেক্ষা টেনে নিলাম। ধনুক ধীরে ধীরে আরো বাঁকা হচ্ছিল। আমি তীর থেকে ছেড়ে দিলাম। আমি তারও আগে ছবিটি হৃদয়ে গেঁথে নিয়েছিলাম। এটি ছিল একই সাথে একটি দুঃখ এবং বিজয়ের ছবি। আমি অজান্তা ইলোরার থরে থরে সাজানো পাথরে ছবিটি খোদাই করে রাখলাম। আমি আর কখনও কোন সিংহ শিকার করিনি। আমি তখন কেবল ছবি খোদাই করতাম। আমি তখন হয়ে উঠলাম একজন কারিগর এবং লেখক। [] চার এটি একটা নদী। এখানে আছে অসংখ্য জলভূত এবং সীলমাছ। সিংহ শিকারে আমার হাত তখন পরিপক্ক। একটি প্রাপ্ত বয়স্ক অজগরের মত আমিও তখন সিংহ শিকার করতে পারি। আমি পারি নখর বা দাত দেখে একটি মা সিংহের বয়সের হিসেব বলে দিতে। এমনকি পদচিহ্ন দেখে সিংহদের আগমনের তারিখ এবং সময় বলে দিতে পারতাম তখন আমি। আমি এসব লিখে রেখেছিলাম মোহিনী অনামিকার গায়ে। আমি আসলে শিকারের ইতিহাস লিখতেই খুঁজছিলাম একটি ডায়রী। আমি জানি প্রেম একটি বিপদজনক সুন্দর। আমি আগেও বলেছিলাম। গল্পটি লিখতে লিখতে আমি তখন মোহাচ্ছন্য। আমি তখন শুনতে পাচ্ছিলাম বহু দূর থেকে বেহালার সুর। ওস্তাদ আলাউদ্দিন খাঁ যেন অজান্তা ইলোরার দেয়ালের মধ্যে ঘুমিয়ে রয়েছেন। আর তারই অনুচরেরা বেহালার সুরের সাথে এক ভৌতিক মায়ায় চিবিয়ে চিবিয়ে বাজাচ্ছিল। যেন অজান্তা ইলোরার দেয়াল থেকে আরো মায়াবী হয়ে ভেসে আসছে মোহনীয় মিহি সুর । প্রতিধ্বনির মত একই সুর বার বার বেজে যাচ্ছে। অসংখ্য বার বেজে যাচ্ছে। আমি তখন ডুবে গিয়েছিলাম সমস্ত ভৌতিক হাসির মধ্যে। ওস্তাদ আলাউদ্দিন খাঁ বেহলার সুরে সুরে হাসছিলেন। অসংখ্য নারী নৃত্য করছিল। ওদের পরনে ছিল সিফনের সাদা শাড়ি। ওরা ছিল সংয়ের মত। ওদের চেহারায় ছিল মৃত নারীদের আদল। আমি চিৎকার করে কাঁদছিলাম। আমি লিখতে পারছিলাম না। আমি আমার বাবার জন্য কাঁদছিলাম। আমার বাবা ছিলেন একজন রাগী এবং অহংকারী মানুষ। আমি তার হাত ধরে নিজেকে রক্ষা করতে চেয়েছিলাম। আমি মোহিনী অনামিকার সমস্ত শরীরে আশ্রয় প্রার্থনা করছিলাম একজন মৃত্যুদন্ডপ্রাপ্ত আসামীর মত । ওর ছিল স্নেহময়ী নরম বুক। আমি সামান্য ওমে ডুবে যাচ্ছিলাম। আমি তখন আর লিখতে পারিনি। অথচ মোহিনী অনামিকার বুকের আশ্রয়ে থেকেও আমার মনে পড়ছিল অবন্তিকা রিয়ার কথা। আমি যার নগ্ন ছবি খোদাই করেছিলাম অজান্তা ইলোরার দেয়ালগুলোতে। আমার তখন মনে পড়ছিল মান্না এবং সালওয়ার কথা। যা ঈশ্বর থেকে আবির্ভূত হয়েছিল। মানুষেরা অমর হতে তা খায় এবং জমা করে রাকে। আমি মোহিনী অনামিকার শরীরে অমর হতে ইচ্ছা পোষণ করছিলাম। আমি মোহিনী অনামিকার প্রণয়াকাঙ্ক্ষী ছিলাম না। কারণ আমি ভালোবাসতে পারিনা। আমি আগেও বলেছি। অথচ আমার প্রবল ইচ্ছে ছিল নারীর নির্লোম বুকে অমরতা লাভ করার। আমি সংগমরত সিংহ এবং বাঘিনীর কথা ভেবেছিলাম এবং ভেবেছিলাম তাদের প্রসব করা সন্তানগুলোর কথা। যারা আমার হাতে তীরবিদ্ধ হয়ে খুঁন হয়েছিল এবং এখন তারা সন্তানের মাঝে অমর হয়ে গিয়েছে। অসংখ্য সন্তানেরা তাদের পিতা এবং মাতার ইচ্ছাগুলোকে বয়ে নিয়ে যাবে ইস্রাফিলের বাঁশির দিন পর্যন্ত। যখন মানুষ, জ্বিন এমনকি শয়তানরা ছুটোছুটি করবে "দ্য ডুমস্ ডে" তে সামিল হতে। একজন পিপড়াও যখন জায়গা করে নিবে ঈশ্বরের করুনার আশ্রয়ে। বেহালার মিহি সুরে তখন আমি মাতাল, তখন আমি অমরত্বের ভাবনায় অন্ধ। সংগমরত সিংহ এবং বাঘিনীদের মত আমিও চেয়েছিলাম অসংখ্য সন্তান। যারা আমার মত গল্প লিখতে পারবে। যারা মোহিনীদের নাভীর চারপাশ ভরিয়ে তুলবে প্রেমের মহাকাব্যে। যারা হয়ে উঠবে এক এক জন বীর্জবান শিকারী। অবন্তিকা রিয়া এবং চৈত্রা এবং আরো প্রেমিকারা, যাদের শরীরে অসংখ্য গল্প লেখা যায়...। যাদের ছিল ধবধবে ফর্সা পা এবং পরিপূর্ণ টোল। এবং ওরা আবির্ভূত হয়েছিল ঈশ্বরের প্রনয়ীনীদের মত। ওরা আমায় মোহাচ্ছন্ন করতে পারত। অথচ আমি কখনও প্রেমে পড়িনি। "এবং প্রেমই পৃথিবীতে সবচেয়ে বিপদজনক সুন্দর।" অথচ পৃথিবীর বেঁচে থাকার জন্য প্রয়োজন ছিল প্রেম ও অসংখ্য সন্তান। অসংখ্য সংগম।
প্রায় এক মাস হলো পড়েছি বইটি। অথচ এই সন্ধ্যা বেলা ঘুম থেকে জেগে বইটি হাতে নিয়ে মনে হয়েছিল বইটির কাহিনী কী যেন ছিল? মনে নেই। আসলে মনে ছিলও না। বইটি খুললাম, নেড়েচেড়ে প্রথম পাতায় রাজকুমার বাবুর নামটি দেখেই মনে পড়ে গেল সমস্ত কাহিনী। "মানিক বন্দ্যোপাধ্যায়"। ঔপন্যাসিক হিসেবে যিনি বাংলা সাহিত্যে শ্রেষ্ঠতার দাবীদার। দাবীদার নয় কেবল। তিনিই শ্রেষ্ঠ। সে যা'ই হোক। এখন এই মনস্তাত্ত্বিক উপন্যাসটির বিষয়ে কিছু কথা এখানে বলি। আমার মনে রাখার দৌড়টা তাহলে আরও এলটু পোক্ত হবে। চতুষ্কোন উপন্যাসটির মাধ্যমে মানিক বন্দ্যোপাধ্যায় মানুষের মনকে পুরুষ এবং নারী উভয় দিক থেকে বিশ্লেষণ করেছেন। মানব মনে ভালোবাসা, পছন্দ/অপছন্দের গতিধারার অনেকটাও এখানে উঠে এসেছে। পুরুষের প্রতি নারীদের যে আগ্রহ, প্রেম, বিদ্ধেষ তাও বিভিন্ন নারীর মাধ্যমে তিনি ফুটিয়ে তুলেছেন। রিনি, মালতী, কালী, সারসী তার গল্পের চারজন নায়িকা, যাদের ভালোবাসা, মন্দবাসা, মনের নিচতা অথবা গোরামী অথবা মনের বিশালতাকেও তিনি চারটি দিক থেকে গবেষণা করেছেন। তার গল্পের অনেকগুলো লাইন আমি কোট করেছিলাম। যার মধ্যে কয়েকটি লাইন এখানে টাইপ করলাম যাতে কেউ চাইলে গল্পটির সারবত্তা উপলব্ধি করতে পারে। [] নিজের মনের আলোতে পরের সমালোচনা সত্যই ভালো নয়। [] মানুষ কেবল পরের নয়, নিজের সংযমেও বিশ্বাস করে না। [] অভিধান নিরর্থক। শব্দের মানে তারাই ঠিক করে, যে বলে আর যে শোনে। [] মানুষ ভালো, মানুষ কখনও অন্যায় করে না, সমস্ত অন্যায় আপনি ঘটে যায়। [] ছোট ছোট আবেগে নিজেকে খরচ করে ফোলো না। [] কিন্তু জড়ের গতির মতোই আববেগের গতি। বেগ থামিবার পরেও হাঠাৎ থামে না। আপনা হইতেই খানিকটা আগাইয়া যায়। [] এক পক্ষের ভালোবাসা কাউকে পাগল করিয়া দিতে পারে না। যতই বাসুক। গল্পের নায়ক রাজকুমার স্বীকার করেছেন যে, তিনি নারীদের দেহের গঠন দেখে চরিত্র বিশ্লেষণে ব্রতি হতে চেয়েছিলেন। ঠিক এই কারণেই তিনি রিনিকে উদোম গায়ে দেখতে চেয়েছিলেন। অথচ রিনি ভয়ানক রেগে গেল। কারণ রিনি ভেবেছিল ভালোবাসা এবং প্রেমের কারণে রাজকুমার তাকে দেখতে চায়। এতে তার আপত্তিও ছিল না। অথচ যখন সে জানতে পেল, প্রেম নয়, আসলে এটি রাজকুমারের একটি পরীক্ষামূলক খেলা। তার পর থেকে রিনি সুস্থ অবস্থায় রাজকুমারের সাথে কোনদিন কথা বলেনি। সে পাগল হয়ে গিয়েছিল এবং রাজকুমারকে ছাড়া সে তখন আর কিছুই বুঝতো না। রাজকুমারের ঠিক সেই অভাবনীয় ইচ্ছেটিকেই পুরণ করল সারসী। সে রাজকুমারকে ঘরে ডেকে আনল এবং পড়ার ঘরে রাজকুমারকে রেখে নিজের ঘরে গেল। কিছুক্ষণ পর ফিরে এল এবং রাজকুমার ভাবতেই পারেনি সারসী এতটা করতে পারে! সারসী বলল, "রিনির মতো রঙ নেই আমার, আমি কালো। তুমি তো গায়ের রঙ দেখতে চাও না"। সারসী তখন কাঁপছিল। রিনি পাগল হবার পর রাজকুমারকে রিনির ঘরেই থাকতে হতো সব সময়। এদিকে সারসী ঘন্টার পর ঘন্টা বাইরে বা অন্য ঘরে বসে থাকতো। মালতী শেষমেশ শ্যামলকেই বেছে নিয়েছিল। শ্যামল তাকে ভালোবসতো। মালতী ছিল রাজকুমারের ছাত্রী এবং যে রাজকুমারকে নিয়ে রিনির সাথে ঝগড়া করেছিল। আর কালী গেল বাপের বাড়ি। যে নানান সাজেগোজে রাজকুমারের ভালোবাসা পেতে চেয়েছিল। গিরিনন্দিনীর স্বপ্ন আর সত্যি হয়নি কালীকে নিয়ে। গিরিনন্দিনীও গেল! এখন আমরা বেছে নিবো কে আসলে রাজকুমারকে ভালোবেসেছিল। পাঠকের বিশ্লেষণ কী বলে।
একটি নয়। কয়েকটি ছবি চেয়েছিলাম। আঙুলের, ঠোঁট এবং কপালের। এবং পায়ের। এবং কপালের কোকড়ানো চুলগুলোর। এবং আপনার হৃদয়ের। এবং একটি সাদা শাড়ি পরিহিত স্নিগ্ধ নাভীর! আমার মনে পড়ছে, খুব সকালের মিষ্টি গন্ধ ও একটি সাদা হয়ে যাওয়া ঠোঁট। সব ঠোঁটপলিস হৃদয়ে গিয়ে লেপ্টিঝেপ্টি । সব ঠোঁটপলিস আমার কণ্ঠনালি করেছিল গোলাপী। এবং সন্ধ্যার অন্য এক ঘ্রাণ মিশেছে আঁধারে। চুলের বেহুদা ঘ্রাণে আমিও সামান্য অন্ধ এবং অস্ফুটে বলি, 'চলুন, পালাই'! এবং আমাদের অনবরত চলতে থাকা। এবং কত দ্রুত কেটে যেতো সময়, যা নিয়ে আমাদের আফসোসের সীমা ছিল না। আহা, আমাদের ভালোবাসা, অশ্রু, জেদ এবং অভিমান! আহা, আমাদের সবচেয়ে সুন্দর জীবনটুকু! আহা, আমাদের অপেক্ষা! আমাদের বুকের উঠানামার তীব্রতা! আহা! আমাদের স্বাধীনতা এবং এবং একে অপরের শেষ চিহ্নটুকু আকড়ে ধরার শেষ চেষ্টা! আহা, আমাদের মৃত্যু এবং অনধিকার কান্না এবং তাকিয়ে থাকা! "আর্তনাদ"
#প্রেম_ও_পুনরুত্থানের_গল্প [] শেষপর্ব লিজিয়া এবং নওফেল ছোট্ট জাহাজটিতে উঠে বসেছিল। এবং জাহাজটি যাত্রা শুরু করলে দুজনেই পান করতে লাগলো মিষ্টি ও নেশাপ্রদ মদ। লিজিয়ার বাবা খুশী হলেন এবং জাহাজটি আরও দ্রুতবেগে চালিয়ে দিলেন। তিনি পাল তুলে দিলেন এবং পালটি ছিল সাদা রঙের। ঈশ্বরেরর নিকট সাদা রঙই সর্বাপেক্ষা উত্তম, তিনি জানতেন। দুটি দ্বীপের ঠিক মাঝামাঝি জায়গাটি ছিল দুটি সমুদ্রের সংগমস্থল। এবং সূর্যটি ছিল অস্তমিত। অথচ আলোগুলো নওফেল ও লিজিয়াকে করে তুলেছিল অভূতপূর্ব মোহে মোহাবিষ্ট। লিজিয়া নওফেলের বাহুতে মাথাটি রেখেছিল এবং তীব্র লাল অধর তুলে ধরেছিল নওফেলের ঠোঁট বরাবর। অথচ নওফেল ছিল তখনও নির্লিপ্ত। কারণ সে অপেক্ষা করছিল একটি গৌরাবান্বিত পরাজয়ের। লিজিয়ার বাবা পুনরুত্থানের কথাগুলো বার বার মনে করতে লাগলো এবং তার চোখে ভাসতে লাগলো সুরা পানরত নারী ও রক্ষিতাগন। লিজিয়ার বাবার চোখে ভিন্ন বর্ণ এবং গোত্রের তরুণের সাথে লিজিয়ার সম্পর্ক আরও অস্থির করে তুলল তাকে । এবং সে পুনরুত্থানের ভয়ে অথবা যথাযোগ্য সিদ্ধান্তের আনন্দে আত্মহারা হয়ে উঠলো। লিজিয়ার বাবা জাহাজটির তলায় গভীর ছিদ্র করতে শুরু করল যখন লিজিয়া এবং নওফেল নেশাগ্রস্ত ও নিদ্রাতুর। লিজিয়ার টুকটুকে স্তন আলগোছে স্পর্শ করে ছিল নওফেলের শক্ত পাজরের সাথে। এবং ধীরে ধীরে জাহাজটি নিমজ্জিত হতে থাকলো জলের গভীরে। জলের রঙ ছিল তখনও ঠাণ্ডা নীলাভ। লিজিয়ার বাবা ঈশ্বরের নিকট শেষ আশ্রয় প্রার্থনা করলেন এবং নিরুপায়ের ভঙ্গিমায় হাটু মুড়ে বসলেন এবং নওফেলের সমস্ত দোষ ঈশ্বরের নিকট দাখিল করলেন। ছোট্ট জাহাজটি তখনও রাজকীয় ভাঙ্গিতে এবং ধীরে ধীরে গভীর ঘন জলে নিমজ্জিত হতে থাকলো। একটি আশাবাদী প্রেম পরাভূত হলো বর্ণ ও পুনরুত্থান নামক মিথের কাছে।
নওফেল লিজিয়াকে বলতো সবচেয়ে শক্তিধর সত্যগুলো, যেগুলো অসংখ্য মানুষের কাছে অবিশ্বাস্য, এমন কি লিজিয়ার বাবা যেগুলোর ঘোর বিরোধী। লিজিয়ার বাবার কাছে সবচেয়ে শক্তিধর মিথ হয়ে আছে পুনরুত্থান। যার জন্য সে ব্যয় করতে পারে সমস্ত জীবন। এমন কি আগেও বলেছি, সে খুন করতে পারে আপন কন্যাকে, যে ছিল পৃথিবীর সবচেয়ে সুন্দরী এবং পরিপূর্ণ যৌবনাবতী। সামুদ্রিক মৃত্যুর পর তারই আগুনের মতো শরীর অনায়াসে হয়ে উঠবে হাঙরের সুখভোজন। অথচ নওফেলের জন্য সে আইনসিদ্ধ নয়! কি আশ্চর্য, তাই না! তার আগুনের মতো গাল, গোলাপের মতো ঠোঁট, স্তন ও নিতম্ব অতি দ্রুত হয়ে উঠবে হাঙরের বিষ্ঠা এবং জন্ম নিবে অসংখ্য ব্যাক্টেরিয়া। আপনারা নিশ্চই শুনে থাকবেন, আগামেমননের কথা, ট্রয় যুদ্ধে গমনের প্রাক্কালে যে তার ফুটফুটে কন্যাকে ঈশ্বর জিউসের নামে বলি দিয়েছিলেন। এসমস্ত অমানবিকতার মূল উদ্দেশ্য ছিল একমাত্র পুনরুত্থান। যেমন লিজিয়ার বাবা বিশ্বস্ত। সেইসব বিশ্বাসের সাথে লিজিয়ার বাবা পুরোপুরি একমত, যেসব বিশ্বাস ছিল প্রাচীন হিন্দুদের। তারা মনে করতো 'কোন এক মহাজাগতিক শক্তিই এক বর্ণকে অন্য বর্ণের উপর স্রেষ্ঠত্ব দান করেছেন'। প্রাচীন চৈনিকরা যেমন বিশ্বাস করত 'নু ওয়া যখন মাটি থেকে মানুষ তৈরী করেছিলেন, তখন অভিযাতদের তৈরী করেছিলেন উৎকৃষ্ট হলদে মাটি থেকে, আর সাধারণ মানুষদের তৈরী করেছিলেন বাদামী কাদা দিয়ে'। সুতরাং কৃষ্ণ বর্ণের নওফেলের সাথে নিজ কন্যার প্রণয় মেনে নেয়া ঈশ্বরকেই অসন্তুষ্ট করা, যা তিনি ভাবতেই পারেন না কোনদিন। কারণ তার সামনে রয়েছে মহান এক উত্থানের গল্প। সুতরাং লিজিয়ার বাবা নওফেলের গতিবিধি লক্ষ করা শুরু করেছিল সমুদ্রের বুকে যেদিন চাঁদটি গোলাকার হয়ে ভাসছিল সেদিন থেকে। কারণ সেদিনই নওফেল প্রথম লিজিয়ার স্তনে চুমু খেয়েছিল। নওফেল চেয়েছিল রাত্রীটিকে স্বরণীয় করে রাখতে। নওফেল লিজিয়াকে কোলে তুলে নিয়েছিল এবং গাছটির নিচে দাঁড়িয়ে আসমানের দিকে তাকিয়েছিল। নিজেকে মনে হয়েছিল পৃথিবীর সবচেয়ে ভাগ্যবান কালো ব্যক্তি। অথচ সে জানত না, তার জন্য অপেক্ষা করছিল একটি জটিল ষড়যন্ত্র। লিজিয়ার বাবা ঈশ্বরের কাছে শপথ করলেন এবং একটি ভয়ানক কৌশলের মধ্যে দিয়ে যেতে লাগল তার দিন ও রাতের অধিকাংশ সময়। লিজিয়ার বাবা কালো নওফেল এবং লিজিয়ার বিবাহের জন্য রাজি হলেন এবং নিকটবর্তী সুন্দর দ্বীপটিতে তাদেরকে আমন্ত্রণ জানালেন। নওফেল খুশী হলো এবং আগুুনরঙা লিজিয়ার গাল থেকে ঠিকরে বের হতে লাগলো দীপ্র খুশীর ছটা। #প্রেম_ও_পুনরুত্থানের_গল্প পর্ব - এগারো
লিজিয়া হাত রাখতো নওফেলের চুলে এবং একটি সংসারের গল্প বলতো। লিজিয়া প্রায়শঃই নিজের স্তনের সাথে নওফেলের চুলসমেত মাথা চেপে ধরতো। অথচ নওফেলের ছিল একটি পরিপাটি জোৎস্না রাতের অপেক্ষা। নওফেল নিজেকে সংযত করত এবং নিজের যুদ্ধের কাহিনীগুলো বলতে শুরু করত লিজিয়ার কানের কাছে মুখ নিয়ে। লিজিয়া স্পষ্টই শুনতে পেত নওফেলের হৃদস্পন্দন। এটা কী তীব্র এবং জোরালো। অথচ নওফেলের ঠোঁট ও আঙুলেরা পাথরের মত শক্ত। লিজিয়াও তখন হয়ে উঠতো পিনপতন শান্ত মেয়েটি। গল্পগুলো শুনতে থাকতো হৃদয় দিয়ে। এবং নিজের অন্তর্গত চেতনার ভেতরে দেখতে পেত সুক্ষ্ম পরিবর্তনের ছায়া। নওফেল যুদ্ধের গল্পের সাথে সাথে বলত মিথের গল্পগুলো। মিথের গল্প! ব্যাপারটা এই নয় যে, গ্রীক বা এ্যারাবিয়ান মিথগুলো। নওফেল আসলে লিজিয়াকে বলত মিথ এর স্বরূপ এবং মিথের ক্ষমতার কথাগুলো। সত্য বলতে পৃথিবীতে মিথই সবচেয়ে বেশি ক্ষমতাধর, যা মিলিয়ন মিলিয়ন মানুষকে নির্দিষ্ট বিশ্বাসে আটকে রেখেছে। পৃথিবীর সবচেয়ে প্রাচীন আইন হাম্মুরাবির কোড। সকলেই জানে এবং আধুনিক অসংখ্য আইনের পিতা হাম্মুরাবি, যিনি যিশুর জন্মের প্রায় দু'হাজার বছর পূর্বে সবচেয়ে ক্ষমতাধর শাসক ছিলেন। সত্যি বলতে তার কোডগুলোও ছিল মানুষের জন্য মেনে নেয়া আইন। মানুষের শ্রেণি ও বর্ণবিষয়ক এরিস্টোটলীয় ধারণাগুলো ছিল হাম্মুরাবির ইতিহাসেরই পুনরাবৃত্তি। এবং বলতে পারেন মুহাম্মদীয় বা বাইবেলীয় ন্যায় বিচারের ধারণাগুলোর প্রাথমিক ইতিহাস সেই বেবলনীয় প্রাচীনের সংস্করণ। নওফেল জানতো, লিজিয়ার বাবা আইন প্রয়োগে ঠিক হাম্মুরাবির মতোই কর্কশ এবং কট্টর। অল্প জীবনের মধ্যেই যতটা সম্ভব সে লিজিয়াকে ভালোবেসে নিতে চেয়েছিল। কারণ সে জানতো, লিজিয়া অথবা তার অথবা লিজিয়ার বাবার মৃত্যু অতি নিকটবর্তী। #প্রেম_ও_পুনরুত্থানের_গল্প [] পর্ব ১০ চলবে...
বউ নিয়া রামের মত সন্দেহপ্রবণ, আর বরের প্রতি সিতার মত আন্ধা ভক্তি, কোনটাই সংগত নয়। "একই রকম ব্যাপার ঘটেছিল মুহাম্মদ এবং আয়শার ক্ষেত্রেও" 
ভূমিকা : ঈশ্বরী কোন প্রতীকী প্রেমিকা নয়। ঈশ্বরী নিজেই একটি প্রতীক। বোদ্ধাদের জন্য ঈশ্বরী শান্তির। প্রতিক্রিয়াশীলদের জন্য নানান কূটকৌশল। এবং সমস্ত গল্পই উপলব্ধির অবকাশ রাখে। এবং এই অবশ্যম্ভাবী সত্যকে স্বীকার করতে হবে যে, স্যাপিয়েন্সদের ধারাবাহিক বিবর্তন ও পরিবর্তনেই জগতের সর্বশেষ উৎকর্ষ। এবং এই পরিবর্তন, চিন্তার শেষদিনে আরও দ্রুতগতিসম্পন্ন ঘোড়ার রুপে বলবান। স্যাপিয়েন্সরা তাদের বিলুপ্তির দিন পর্যন্তই যুদ্ধরত। আজ যা সর্বজন স্বীকৃত। কালই তা ভঙ্গুর। সুতরাং সমস্ত ধারণাই আপেক্ষিক। যুগবোদ্ধারাই কেবল বুঝতে পারে অন্তর্নিহিত ইচ্ছাপ্রবাহ। "বাংলা সাহিত্যের ইতিহাসে একদমই ভিন্নরকম আট টি গল্প নিয়ে ২০২১ এ আশাবাদী"
কী সীমাহীন আঁধার আমাদের চারপাশে, আমাদের চারপাশে কী বঙ্কিম রেখাপাত! আমাদের পা থেকে সরে যায় মাটি ও স্তুপ, বরফ গলে যায়, আসে ঘন ঠাণ্ডা জল, কী সীমাহীন প্রভাত, পরিপূর্ণ সূর্য আমাদের জন্য অপেক্ষা করে, এবং আলো, এবং আলো। আমদের অপেক্ষা থেমে গেলে আসে রক্তিম, সোনালী ভোর, এবং হলুদ শরিষার রঙে আমাদের হৃদয় ব্যকুল হয়ে ওঠে। "বিপরিতমুখী"
"শিয়ালের ঘরের শিয়াল" এইসব শিয়ালচোদার হৃদয়ে নারী বসত করে মুরগী হয়ে। আর ওদের মা আর বোন ও মুরগী! আর ওরা হইল গিয়া শিয়াল বাপের ঘরের শিয়াল পোলা। কারণ ওর বাপেরাও ছিল এমন শিয়াল। নারী দেখলেই মনে করে মুরগী। আর খুপ করে ধরার ধান্দায় থাকেন। আর এইসব ইতরগুলাই ধর্ষক।
সীমাহীন বই পড়ার অঙ্গীকার নিয়ে শুরু হোক আমার নতুন বছর। স্বাগত তোমায় ২০২১ যিশুবর্ষ।
#প্রেম_ও_পুনরুত্থানের_গল্প [] নয় লিজিয়া প্রায়ই অপেক্ষা করত দ্বীপের সবচেয়ে দক্ষিণ দিকের ছোট্ট হ্রদটির পাশে। জলগুলো ছিল নীল রঙের। অসংখ্য নীল রঙের প্লাঙ্কটন মিশে ছিল হ্রদের জলে। এবং এগুলো ছিল বরফের মতো টলমলে ও স্বচ্ছ। লিজিয়া বসে থাকতো একা নারকেল গাছটির মুকুটের ছায়াটুকুতে। নওফেল আসতো দক্ষিণ সমুদ্রের গভীর থেকে, পাল খুলে রাখা জাহজটির দুই হাতলওয়ালা বৈঠা বেয়ে। লিজিয়া নওফেলের সাথে দেখা করতো এবং নওফেলকে জড়িয়ে নিতো। নিজের গাউন দিয়ে নওফেলকে ঢেকে দিতো। কারণ তীরের খুব নিকটবর্তী একটি জাহাজে লিজিয়ার বাবা মাছ শিকারে নিবিষ্ট থাকত তখন। লিজিয়া নিজের ভালেবাসার ক্ষেত্রে ছিল উদার এবং নওফেলকে সে বলেছিল ভীতুরা কখনও জয়ী হতে পারে না। নওফেল লিজিয়াকে চেয়েছিল ঠিক, কিন্তু সে যুদ্ধ চায়নি। যদিও সেই যে সাদা ঘোড়াটির কথা বলেছিলাম, সেটি ছিল নওফেলের যুদ্ধেরই সাক্ষী। আগেই বলেছিলাম, নওফেল ছিল একজন মহান যোদ্ধা ও শিকারী। গভীর সমুদ্রের জলে চাঁদকে ভাসতে যারা দেখেছে তারা ছিল ভাগ্যবান। নওফেল ঠিক এমন একটি রাতের জন্য অপেক্ষা করছিল, লিজিয়াকে নিয়ে দূরবর্তী কোন দ্বীপে পারি জমানো সহজ হয়ে উঠতে পারে যে রাতে। এবং একই পূর্ণিমায় সে লিজয়ার সাথে শারীরিক সঙ্গমে লিপ্ত হবার আশা জমিয়ে রেখেছিল। ঠিক এই কারণেই লিজিয়ার গাউনের মধ্যে লুকিয়ে থেকেও সে ছিল আত্মনিয়ন্ত্রিত। সে কেবল লিজিয়ার স্তনের টকটকে রঙ দেখতে থাকতো এবং দেখতে থাকতো স্তনের শিরাগুলোর রক্ত চলাচলের গতি। চলবে...