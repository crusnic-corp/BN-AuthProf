মুনিয়ার আত্নহত্যা (!) বিষয়ে যে আইনী পর্যবেক্ষণটি গত ৩-মে তে লিখেছিলাম তার পুরোটাই সত্য হয়েছে। আবার পড়ে দেখতে পারেন। তবে বলে রাখা ভালো যে পুলিশের যে রিপোর্ট আনভীরের পক্ষে গেছে সেটির বিরুদ্ধে মুনিয়ার বোন নুসরাত নারাজী দিতে পারেন এবং পুনঃ তদন্তের আবেদন করতে পারেন। এই তদন্ত পুলিশ ব্যুরো অফ ইনভেস্টিগেশনের কাছে দিলে কিছুটা আশা পাওয়া যেতে পারে এবং সেটি যদি বনজ কুমার মজুমদারের সরাসরি তত্বাবধানে হয়, তাহলে আরো ভালো হয়। ভেতরের কি অবস্থা তা তো আসলে জানিনা কিন্তু এই লোকটিকে আমার সৎ এবং ভালো অফিসার বলে মনে হয়। আগেই বলেছি আনভীরের বিরুদ্ধে যে অভিযোগ এসেছে সেটা শুরু থেকেই দূর্বল। আত্নহত্যায় প্ররোচনা ব্যাপারটি এত বেশী দূর্বোধ্য একটি অভিযোগ যেটি প্রমাণ করা কষ্ট সাধ্য। এই ক্ষেত্রে আমরা ওয়াহিদা সিফাত ভার্সেস আসিফ প্রিসলি মামলাটা ভালো করে পড়ে দেখতে পারি। তবে এই পুরো ঘটনায় সাইফা মিম নামে তৃতীয় এই চরিত্রের বিষয়ে পুলিশ কতটুকু তদন্ত করেছে আমার জানা নেই। আমার ব্যক্তিগত ধারনা এই সাইফা মিম, আনভীর এদের দুইজনকে রিমান্ডে নিয়ে জিজ্ঞাসাবাদ করলে এই মুনিয়ার আত্নহত্যা (!) প্রশ্নে একটা ফলাফল বেরিয়ে আসতো। কেন যেন মনে হচ্ছে, একটা ভালো নির্মোহ তদন্ত হলে ভিন্ন কিছু একটা বেরিয়ে আসতে পারতো।
গতকাল নিজের চোখে দেখার পর সিটি করপোরেশন বিশেষ করে ঢাকা উত্তর সিটি কর্পোরেশনের কাজের দক্ষতাকে অবশ্যই সাধুবাদ জানাতে হবে। সাধারন জনগন রাস্তায় কম কোরবানি দিয়েছেন। বেশীরভাগই দিয়েছে নিজেদের বাড়ির গ্যারেজে বা সংলগ্ন রাস্তায় কিন্তু লক্ষ্য করে দেখলাম সিটি করপোরেশনের কর্মীরা খুব দ্রুততার সাথে ছোট ছোট পিক-আপ ভ্যানে করে কোরবানির বর্জ্য অপসারণ করে নিচ্ছে। তবে বৃষ্টি থাকবার কারনে রাস্তায় যে পানি জমে ছিলো সেখানে অনেকের বাসার সামনে দেখলাম লাল রক্তে আর পানি মিশে একাকার। তবে এই রক্ত, পশুর গন্ধ, খড়, বর্জ্য ইত্যাদির গন্ধে প্রতিটি এলাকা ছিলো দূর্গন্ধে ভরা। এর উপর আবার ছিলো বৃষ্টির পানি। কিছু এলাকার রাস্তায় কাদা, পানি, পশুর রক্ত, গোবর ইত্যাদিতে একাকার ছিলো। এই কারনেই আমি দাবি তুলেছিলাম কোরবানির সময় এলাকায় এলাকায় সিটি করপোরেশনের উদ্যোগে অস্থায়ী স্লটার সেন্টার বানাবার যেখানে প্রতি এলাকার সব পশু কোরবানি দেয়া হবে। অবশ্য গতকাল এই কথা লেখার পর অনেক লোকজন আমাকে গালাগাল করেছে, নাস্তিক বলে উপাধি দিয়ে দিয়েছে। অথচ, আমি কিন্তু খারাপ কিছুই বলিনি। এক- বলেছি, পশু জবাইয়ের মত এমন নির্মম মূহুর্ত বাচ্চাদের সামনে না করাটাই উত্তম আর দ্বিতীয়- হচ্ছে প্রতি এলাকায় সেন্ট্রাল স্লটার সেন্টার বা জবাইখানা। এইতো! যে লোকগুলো আমাকে গালাগাল করেছে এদের অনেকেই পশ্চিমে্র বিভিন্ন দেশে থাকেন কিংবা মধ্যপ্রাচ্যে্র নানাবিধ দেশে থাকেন। দেশের লোকদের গালি মেনে নেয়া যায় এবং সান্তনা দেয়া যায় এই বলে যে, এই কালচারের সাথে পরিচয় নেই ফলে একটা পরিবর্তনের প্রস্তাবে তার বা তাদের কিরিঞ্চিময় চুলকানি হচ্ছে। কিন্তু দেশের বাইরে থাকা লোকগুলো তো সেই দেশে স্লটার হাউজে পশু দিয়ে আসে এবং সেখান থেকে প্যাকেট করে তাকে কোরবানির মাংশ বাসায় পাঠিয়ে দেয়া হয় এবং একই সাথে সোনামুখ করে সেই সিস্টেম মেনে নিয়েছে এবং একে সাধুবাদও জানিয়েছে। তাহলে বাংলাদেশে এই পদ্ধতিতে কোরবানি হলে বা স্লটারহাউজ কেন্দ্রিক ব্যবস্থা প্রস্তাবে তাদের এই কিরিঞ্চিময় চুলকানি ও বেদনার কারন কি? তাদের এই রেগে যাবার কারন কি?
তিন প্রজন্ম একসাথে এবার রোজার ও কোরবানি, দুই ঈদই করেছি। আমি একজন সৌভাগ্যবান মানুষ।
ছেলেকে গরু দেখাতে নিয়ে যাই নাই। গরু দেখলে হয়তো ঘাস খেতে দিতো, হাত দিয়ে হয়তো আদরও করে দিতো। আমরা যেমন শৈশবে করতাম। গরুকে মালা পরাতাম, ভুষি খেতে দিতাম আর সকালে গরুকে জবাই করতে দেখলে কেঁদে বুক ভাসাতাম। একবার এক হুজুরকে গরু জবাই করতে দেখে খুব ভয় পেয়েছিলাম। হাতে অনেক লম্বা একটা ছুরি। হুজুরের নাম ছিলো বজলু। গরু জবাই করে সে কি তার হাসি। ঠা ঠা করে হাসতো। তাকে দেখে মনে হয়েছিলো পৃথিবীর সমস্ত আনন্দ বুঝি গরু জবাইয়ে। তারপর থেকে আর এই জবাই করাটা দেখিনি। ছেলেকেও এই ট্রমার মধ্য দিয়ে নিয়ে যেতে চাইনি। ঈদের উৎসবের নাম করে আমাদের ধর্মীয় কালচার আমাদের সাথে এটি না করলেও পারতো। স্লটার হাউজে পশু পাঠিয়ে সেখানেই কোরবানি তারপর ঘরে মাংশ দিয়ে যাওয়া। এটাই হতে পারতো যথেষ্ঠ শালীন ও চমৎকার পদ্ধতি। কিন্তু এসব পদ্ধতি কে মানে এই দেশে? নিজ হাতে হাঁটে গিয়ে গরুর পাছা থাবড়ানো, বাপ-ছেলে বসে ইয়া বড় এক গদাই গোছের গাছের গুড়ি আর চট নিয়ে ইয়া বড় রামদা নিয়ে গরু কাটতে বসে যাওয়া এসব এই দেশে কালচারের মত। অনেকে বলে পাঞ্জাবিতে গরুর রক্ত না লাগলে কিসের পুরুষ? এইসব ট্রমার মধ্য দিয়ে গিয়েছি তো, ফলে বুঝি। আমার বাবা বুঝতে পারেন নি ফলে আমাদেরকে এসব দেখে দেখে ট্রমাটাইজড হতে হয়েছে। আজও আমি হুজুরদের হাতে ইয়া লম্বা ছুরির সেই স্মৃতি দেখি। হুজুর দেখলেই মনে হয় একটা লম্বা ছুরি নিয়ে এরা জবাই করে দেবে। জানি ভয়টা সত্য নয়, কিন্তু কি করা? ছোট বেলার ভয়, কাটেনি। তবে আমি এসব অদ্ভুত কালচার থেকে মুক্তি হয়েছি। ছেলেটাকেও মুক্ত করতে পেরেছি। ও জানেই না, এমন অবিশ্বাস্য কায়দায় রাস্তাঘাটে সবাই উৎসব করে গরু জবাই করে ফেলে কিংবা করা যায়। আমার মত ওকেও ট্রমাটাইজড হতে হয়নি। আমরা ঈদ ছাড়া প্রতিদিন যে মুরগী খাই, গরু খাই সেগুলো ছু মন্তর কিংবা বাবা সোনা বলে মেরে ফেলা হয়না। ছুরি দিয়েই জবাই করা হয় কিন্তু আমরা এগুলো দেখিনা বলে এই হত্যার স্মৃতিটা আমাদের মাথায় থাকেনা। এই স্মৃতিটার আসলে আমাদের দরকারও নেই। আমাদের ইকো সিস্টেমের একটা বড় দেখার বিষয় হচ্ছে এক প্রাণী আরেক প্রানীকে খাচ্ছে। কিন্তু আমরা তা দেখতে চাইনা কারন এগুলো মধুর দৃশ্য নয়। এগুলো আমাদের মধগ্যে দাগ কাটে। সব বাস্তবতা দেখার দরকার নেইতো আসলে। আছে কি? কিন্তু কেন যেনো কোরবানি ঈদ এলে এই বাংলাদেশে এই নির্মম প্রক্রিয়াটা খুব আনন্দের সাথে করা হয়। অথচ মধ্যপ্রাচ্য কিংবা পশ্চিমের মুসলমানরাও এই পদ্ধতিতে কোরবানি করেন না। আমাদের ভেতরেই সুনির্দিষ্টভাবে এই অশালীন ও নির্মম প্রক্রিয়াটা কেন? এর উত্তর আমি পাইনি আজও। তবে আমার সন্তানকে একটা ইয়া বড় ছুরি আর হুজুরের ঠা ঠা হাসি মুক্ত শৈশব দিতে পেরেছি, আমি এতেই নিজেকে সফল মনে করি।
নওগাঁর আত্রাই উপজেলায় ববিতা নামে এক ট্রান্সজেন্ডার মেয়ের মরদেহ স্থানীয় কবরস্থান কমিটির বাঁধার কারণে সেখানে দাফন করা সম্ভব হচ্ছিলো না। এই ঘটনা জানবার পর ববিতা'র মৃত্যুর প্রায় ৪১ ঘন্টা পর পুলিশের সহায়তায় উপজেলার সরকারি কবরস্থানে মরদেহ দাফন করে উপজেলা ছাত্রলীগ। অসংখ্য ধন্যবাদ ছাত্রলীগকে।
লেখাটা গত বছরের। কিন্তু আজও প্রাসঙ্গিক। আজ থেকে ৫২ বছর আগে আওয়ামীলীগকে দেয়া ১০ পয়সার চাঁদার রশিদ। আমার বাবার দেয়া। সে সময় ছিলো পূর্ব পাকিস্তান আওয়ামীলীগ। আজও আমার বাবার কাছে এটি অমুল্য সম্পদ। অনলাইনে আমাকে কত কথা শুনতে হয়...কত কিছু হজম করি... আমি বেশীরভাগ সময় চুপ করে থাকি। কারন অনেক বিষয় আছে যেগুলো নিয়ে কথা বলা অর্থহীন। আমাদের মত এমন অসংখ্য কোটি নিরব সমর্থকেরা আওয়ামীলীগকে আজকে এই পর্যায়ে এনেছে যারা দলের পদ চায়না, দল থেকে সুবিধা চায়না। কিছুই চায়না। শুধু এইটুকু মনে রাখলেই চলবে...
আনসার আল ইসলামের বর্তমানের প্রধান দীক্ষাগুরু মাহমুদুল হাসান গুনবী-কে নিয়ে আমার এই ভিডিওটা বানাতে লেগেছে প্রায় ৫ দিন। প্রায় ২৫ টা কিংবা তারও বেশী ভিডিও আমাকে শুনতে হয়েছে দেখতে হয়েছে এই ভিডিও বানাতে গিয়ে। অত্যন্ত ক্লান্তিকর আর গ্লানির কাজ। কিন্তু করতে হয়েছে সবাইকে এই জঙ্গীর সাথে পরিচয় করিয়ে দেবার জন্য। কথা রটেছে যে, এই জঙ্গী-সন্ত্রাসীকে নাকি গত ৬ জুলাই থেকে পাওয়া যাচ্ছেনা। সাম্প্রতিক সময় প্রথম আলো, এই সন্ত্রাসীর ব্যাপারে একটি রিপোর্টও করেছে (প্রথম মন্তব্যে দিয়ে দিচ্ছি) এই বলে যে, এই সন্ত্রাসী এখন বান্দরবনের লামায় প্রায় ২০-২৫ জন জঙ্গীকে নিয়ে দুটি জঙ্গি আস্তানাও গড়ে তুলেছে যারা সেখানে সক্রিয় রয়েছে। কিন্তু আমাদের দেশের কিছু লোক গেয়ে চলছে গুনবীকে নাকি সরকার গুম করেছে, সরকার মত প্রকাশ করতে দেয়না, ইত্যাদি বলে সরব হয়েছে। এই সন্ত্রাসী কে, কি তার পরিচয়, কি ধরনের কথা সে ওয়াযে বলতো, আমার মনে হয় সকলেরই এটা দেখা ও জানা প্রয়োজন। মত প্রকাশের স্বাধীনতার কিছুটা উদাহরন সকলেরই দেখা দরকার। গত এক দশকে এই বাংলাদেশেই ওয়াজে নানাবিধ ভয়াবহ বক্তব্য আমি শুনেছি ও দেখেছি। তবে এই জঙ্গী সব কিছুকেই ছাপিয়ে গেছে বলে আমি মনে করি। আমার কাছে এই গুনবিকে রীতিমত অত্যন্ত ভয়ংকর ও নিষ্ঠুর মনে হয়েছে। বাকিটা আপনারাই দেখে নিন।
Fun পর্যন্ত আমার মনে হয় ঠিক আছে। জীবনে কিছুটা মজাও দরকার। যারা Fun ছাপিয়ে সহিংস হয়ে ওঠে, ছবিগুলো তাদের জন্য..
তোমরা কাপটাও নিয়া গেলা...প্যান্টটাও ছিড়া দিয়া গেলা। বরিশালের অমর বাণীর মত অবস্থা। 'ও মনু...আমার লন্সও গেলো...পন্সও গেলো...'
এইদিনে তোমাকে বড় মনে পড়ে ডিয়েগো....তোমার খেলা দেখেই দেখেই তো আর্জেন্টিনাকে সেই শৈশব থেকে ভালোবাসতে শেখা..
১৯৭৯ সাল। এপ্রিলের ২ তারিখ। দুপুর ২ টা ৫ থেকে ১০ এর মতন সময়। এপ্রিল মাসের জাতীয় সংসদের অধিবেশন চলছে। মির্যা গোলাম হাফিজ হাউসের স্পীকার। মাথায় রাখতে হবে সময়টা অবৈধ শাসক জিয়ার আমল। জিয়া তখন অবৈধ রাষ্ট্রপতি। মধ্যাহ্ন বিরতির পর আওয়ামীলীগ নেতা আসাদুজ্জামান খান সংসদে দাঁড়ালেন। শিনা টান টান করে বললেন- 'জনাব স্পীকার সাহেব, আমি একটা বিষয় উল্লেখ করতে চাই, যেটা সম্পূর্ণ আপনার এখতিয়ারের মধ্যে এবং যা কোন বিতর্কের বিষয় নয়। আমরা এই হাউসে লক্ষ্য করছি যে, এখানে জাতির জনক বঙ্গবন্ধুর যে প্রতিকৃতি ছিলো, তা এখন নাই। আপনারা যাঁরা এই হাউসের সদস্য ছিলেন না, তাঁরা জানেন না। আমি অত্যন্ত ভারাক্রান্ত হৃদয়ে বলছি যে, যিনি বাংলাদেশের স্বাধীনতা অর্জন করেছেন তাঁর প্রতিকৃতি আজ দেখছি না' স্পীকার আসাদ সাহেবকে বাঁধা দেন। এটি আজকের বক্তব্যের বিষয় নয় বলে বার বার কথা অন্যদিকে নিয়ে যেতে থাকেন। আসাদুজ্জামান খান নাছোড়বান্দা। এই কথা তিনি বলেই ছাড়বেন বলে যেন পণ করেছেন। আবার উঠে দাঁড়ালেন তিনি। 'জনাব স্পীকার, বঙ্গবন্ধুর প্রতিকৃতি সম্বন্ধে আমি যে কথা বলেছিলাম, সে ব্যাপারে আমি কোন বিতর্কে যেতে চাইনা-এটা বিতর্কের বিষয় নয়। বঙ্গবন্ধু জাতির জনক, এই কথা কনস্টিটিউশনে রয়েছে' স্পীকার সাফ জানিয়ে দিলেন, আজকে এই বিষয় নিয়ে কথা নয়। কথা বলতে চাইলে বলতে হবে বুধবার। বুধবার। ৪ ঠা এপ্রিল ১৯৭৯। সকাল ১০টা ৫ থেকে ১০ এই মধ্যে সময়। আমাদের এই গল্পের অন্যতম নায়ক, আসাদুজ্জামান খান সবার আগে উঠে দাঁড়ালেন। আবার বলতে লাগলেন তিনি। 'মাননীয় স্পীকার, আপনার অনুমতি নিয়ে পরশুদিন আপনার কাছে যে বিষয়টি উত্থাপন করেছিলাম বঙ্গবন্ধুর প্রতিকৃতি পুনঃপ্রতিষ্ঠিত করার জন্য, আপনি বলেছিলেন, সে সম্বন্ধে সিদ্ধান্ত দেবেন আজ। আমি বলেছি এবং এখনও বলছি, এটা বিতর্কের বিষয় নয়-এটা সম্পূর্ণ আপনার এখতিয়ারের ভিতর। কার প্রতিকৃতি থাকবে এবং কার প্রতিকৃতি থাকবে না, সেটা আপনার এখতিয়ার। বঙ্গবন্ধু জাতির জনক হিসেবে তাঁর প্রতিকৃতি এখানে প্রতিষ্ঠিত হয়েছিল। কি কারনে কারা এটাকে সরিয়ে ফেলেছে, সেটা আমাদের জানা নাই। কাজেই এটা আপনার এখতিয়ারের মধ্যে। এটাকে পুনঃপ্রতিষ্ঠিত করার জন্য আমি আপনাকে সশ্রদ্ধ অনুরোধ জানাই-যেন এটা পুনঃপ্রতিষ্ঠিত হয়। আর একটা বিষয় আমি অনুরোধ করবো। এ ব্যাপারে হাউসের কোন কিছু করবার নেই। এটা কোন বিতর্কের বিষয় নয়। এই হাউস সার্বভৌম। এই পার্লামেন্ট যতই অবৈধ পার্লামেন্ট হয়ে থাকুক, সংবিধানের সমস্ত বিধান যতই বদলানো হয়ে থাকুক না কেন...' আসাদুজ্জামানকে আর কথা বলতে দেয়া হোলো না। সরকারী দলের পান্ডা সাংসদরা লাফিয়ে ঝাঁপিয়ে উঠলো। কেন এই পার্লামেন্টকে 'অবৈধ' পার্লামেন্ট বলা হয়েছে, সেই নিয়ে তুমুল হৈ চৈ। শেষ পর্যন্ত স্পীকারের নির্দেশে সেই শব্দ এক্সপাঞ্জ করা হোলো। মানে সংসদের ধারাবিবরণী থেকে বাদ দিয়ে দেয়া হলো। নাছোড়বান্দা আসাদুজ্জামান খান। সুযোগ পাওয়া মাত্র-ই তিনি দাবী তোলেন বঙ্গবন্ধুর প্রতিকৃতি পুনঃপ্রতিষ্ঠার কথা বলে। তিনি জানেন এই অবৈধ পার্লামেন্ট মুজিবের রক্তের উপর দিয়ে এখানে বসেছে। জাতীয় চার নেতার রক্তের উপর দিয়ে বসেছে ফলে বঙ্গবন্ধুর জন্য তিনি একা লড়ে যান গ্রীক পুরাণের বীরদের মতন। তাঁর সাথে কন্ঠ মেলান আরেক আওয়ামীলীগ নেতা মিজানুর রহমান চৌধুরী। বজ্রকন্ঠে আওয়াজ তোলেন সংসদে। কথা সেই একটাই- বঙ্গবন্ধুর প্রতিকৃতি আগে লাগাও, পরে বাকি আলাপ। অধ্যাপক মোজাফফর আহমেদ সংসদে দাঁড়ান এইবার। রাজাকার সবুর খান, শাহ আজিজ, আব্দুল আলিমদের মত রাজাকারে রাজাকারে গিজ-গিজ করছে জিয়ার সেই সংসদ। এরই মধ্যে এই সংসদে দাঁড়িয়েই মোজাফফর দীপ্ত কন্ঠে বলে ওঠেন- 'বলার অনেক ছিলো। অনেক রাজাকার আজ পার্লামেন্টে। বলার অনেক ছিল। অনেক স্বাধীনতা বিরোধী ব্যক্তি আজ পার্লামেন্টে বসে আছেন। অনেক দালাল আজ পার্লামেন্টে বসে আছেন' প্রফেসর মোজাফফরকে আর কথা বলতে দেয়া হয়না। চেঁচামেচি করে ওঠে জিয়ার গৃহপালিত সাংসদরা। সেই অধিবেশনের ৭৭ পৃষ্ঠা পর্যন্ত-এর গল্প এটি। সামনে আরো আছে। কে বলবে, আর কয়েকদিন পর এই সংসদেই পাশ হবে ৫ম সংশোধনী? কে বলবে, আর কিছুদিন পর যেই অবৈধ সংসদ ইনডেমনিটি অধ্যাদেশ পাশ করতে যাচ্ছে এবং বন্ধ করতে যাচ্ছে বঙ্গবন্ধুর হত্যাকান্ডের বিচারের সমস্ত সম্ভাবনা, সেই সংসদেই দাঁড়িয়ে আসাদুজ্জামান খান, মিজানুর রহমান চৌধুরী, অধ্যাপক মোজাফফরেরা বুক চিতিয়ে লড়ে গেছেন সংশপ্তকের মতন। একা যোদ্ধার মতন। এইসব ইতিহাস পড়ে সে সময়ের অসংখ্য হতাশা আর যন্ত্রণার গল্প কিছুটা হলেও বীরদর্পে দাঁড়িয়ে থাকে। মনে হয়, সব কিছু নষ্ট হয়ে যায়নি তখনও... ইতিহাস পাঠের মধ্যেখানে রয়েছি। কিছু বড় কাজে হাত দিয়েছি। মনে হোলো, এইসব সাহসী ব্যক্তিদের কথা এই ফাঁকে প্রজন্মকে জানিয়ে যাই।
ঐতিহাসিকভাবে আর্জেন্টিনার সাথে ইংল্যান্ডের শীতল কিংবা প্রকাশ্য দ্বন্দ্ব থাকলেও আমাদের মত ভক্তদের জন্য ভীষন আনন্দের ব্যাপার হচ্ছে দুই অঞ্চলের দুই পৃথক প্রতিযোগিতায় দুই ভালোবাসার দল ফাইনালে। তাঁরা লড়বেন শিরোপার জন্য। দুই দলের এক দল হারলেও মন ভাঙবে। কষ্ট পাবো। কিন্তু এমন বিরল মুহুর্ত উপভোগের ক্ষেত্রেও আনন্দ রয়েছে। আর দুই দলই যদি শিরোপা ছিনিয়ে আনতে পারে, সেক্ষেত্রে আনন্দের আর সীমা থাকবেনা। এবার শুধু অপেক্ষার পালা। ইউরোতে আমরা আমাদের ঘরেই শিরোপা রেখে দিতে চাই আর কোপা-তে হলদে রেসলারদের কাছ থেকে শিরোপা বুয়েনোস আইরেসে নিয়ে যেতে চাই...
আমার বাবা কিংবা মা'কে কখনো স্ক্রীনে আনিনি। আজ আনতে হলো। গল্পের প্রয়োজনেই খুব সম্ভবত হলো। এই গল্প হারাবার। হারিয়ে ফেলবার। বিষাদের। স্মৃতিকাতরতার। গল্পের নাম 'নস্টালজিয়া'...
আমি আওয়ামীলীগ কিংবা এই দলটির কোন অঙ্গসংগঠনের কর্মী নই কিংবা নই কোন সদস্য। আমি আওয়ামীলীগের একজন সমর্থক ও শুভাকাংখী। একজন স্বাধীনচেতা লেখক হিসেবে আমার সামান্যতম দায় নেই আমার কোনো লেখার ব্যাপারে কারো কাছে, আই রিপিট... কারো কাছে জবাবদিহিতা করবার। কিন্তু একজন আওয়ামীলীগ কর্মীর দায় রয়েছে দলের কাছে জবাবদিহিতার ও সেই দলের কাছে দায়ের প্রশ্নও রয়েছে। এই ক্ষেত্রে আমি একমত। আমার কোনো কথা, বক্তব্য, আচরণ আওয়ামীলীগের পক্ষে গেলে সেটা সম্পূর্ণভাবে আওয়ামীলীগের লাভ। কিন্তু এখানেও কথা থেকে যায়। আমার কোনো বক্তব্য আওয়ামীলীগ বা তার দলের নেতাকর্মী কাজে লাগাতে পারে কিংবা ইগনোর করে ফেলে দিতে পারেন। আমি লিখি আমার ভালোলাগা থেকে। ভালোবাসা থেকে। কিন্তু আমি কি লিখবো কিংবা লিখবোনা, সেটার জবাব আমি কাউকে দিতে বাধ্য নই। মনে রাখতে হবে, 'বাধ্য নই'
'ইসলামে একাধিক বিবাহ ও আমাদের ভাবনা' ; একজন আইনজীবি এবং লেখকের দেখবার স্থান থেকে এই বিষয়ে আমার বক্তব্যের একটি শেইপ/ছাঁচ আমি ইতিমধ্যেই দাঁড় করিয়েছি আর সে কথাই আমি বলতে চাই। আশা করি আপনারা দেখবেন অনুষ্ঠানটি।
'ইসলামে একাধিক বিবাহ ও আমাদের ভাবনা' শীর্ষক বিষয় নিয়ে Face The People-ফেস দ্যা পিপল এর একটি টকশো তে থাকবো আজ রাত ৯ টায়। আমি ইসলামিক স্কলার নই তবে এই বিষয়ে কিছুটা পড়াশোনা রয়েছে। একজন আইনজীবি এবং লেখকের দেখবার স্থান থেকে এই বিষয়ে আমার বক্তব্যের একটি শেইপ/ছাঁচ আমি ইতিমধ্যেই দাঁড় করিয়েছি আর সে কথাই আমি বলতে চাই। আশা করি আপনারা দেখবেন অনুষ্ঠানটি।
শহীদ জননী জাহানারা ইমাম সহ মোট ২৪ জনের বিরুদ্ধে রাষ্ট্রদ্রোহিতার মামলা দেয় বেগম খালেদা জিয়ার সরকার। সাল-টা ১৯৯২। খুব সম্ভবত ২৭ শে মার্চ কিংবা ২৮ শে মার্চ। কি ছিলো তাঁদের 'অপরাধ'? খালেদা সরকারের কাছে 'অপরাধ' ছিলো দেশের মানুষ রাজাকার শিরোমনি গোলাম আজমের নাগরিকত্ব বাতিল চেয়েছে এবং সোহরোওয়ার্দী উদ্যানে গোলামের প্রতীকি বিচার করেছে। একটা তথ্য এখানে দেয়া উচিৎ যে এই প্রতীকি বিচারে গোলামের বিরুদ্ধের আইনজীবি ছিলেন জেড আই খান পান্না আর গোলামের পক্ষে আইনজীবি ছিলো মোহাম্মদ নজরুল ইসলাম কিংবা আমাদের আজকের আসিফ নজরুল বলে যাকে আপনারা চেনেন। ভাগ্যের কি নির্মম পরিহাস! সেদিনের সেই গোলামের আইনজীবি মোহাম্মদ নজরুল ইসলাম ওরফে আজকের আসিফ নজরুল শেষ পর্যন্ত রাজাকারদের এপোলোজিস্ট হয়েই এই শতকে আবির্ভূত হয়েছে। গোলামের বিরুদ্ধে এই আন্দোলনের সময় খালেদা সরকার মূলত লেলিয়ে দেয় দুটো বাহিনী ও তার আন্ডা ও বাচ্চাদের। এদের মধ্যে প্রধান ছিলো জামাত ও ফ্রিডম পার্টি। ফ্রিডম পার্টির ভয়াবহ রকমের তান্ডবে সে সময় ঘাতক দালাল নির্মূল কমিটির অনেক সদস্য আহত হন, অত্যাচার ও নিগ্রহের শিকার হন। ফ্রিডম পার্টির আরেকটা বাহিনী ছিলো। এদের নাম যুব কমান্ড। এই যুবকমান্ডও সে সময় ভয়াবহ ত্রাসের রাজত্ব কায়েম করে। আর স্বভাবত জামায়াত ইসলাম তো ছিলোই মঞ্চে, এটা বলা বাহুল্য মাত্র। ১৯৯২ সালের মার্চের এক সমাবেশে আরেক ঘাতক দেলোয়ার হোসেন সাঈদী এক সমাবেশে শহীদ জননীকে "জাহান্নামের ইমাম" বলে নাম বিকৃতি করে এবং সে সময় এটি নিয়ে মুক্তিযুদ্ধের পক্ষের সব সংগঠন ক্ষোভে ফেটে পড়ে। ভাগ্যের আরেক নির্মম পরিহাস হচ্ছে এমন যে, ২০১০ সালে গঠিত আন্তর্জাতিক অপরাধ ট্রাইবুনাল বাংলাদেশে আসামী স্ট্যান্ডে দাঁড়িয়ে মেনি মুখ করে এই ঘাতক বিচারপতি নাসিমকে বলেন, 'আপনি মাত্র হজ্ব করে এসেছেন। আপনার মুখ থেকে ঝরছে নুরের আভা। আশা করব আমাকে যারা নাম বিকৃতি করে ডাকে সে ব্যাপারে আপনি ব্যাবস্থা নেবেন’ তিনি এই সাথে নাম বিকৃতি করে ডাকলে কোরানে কি বলা রয়েছে সে ব্যাপারেও ব্যাপক জ্ঞান দেন বিচারপতি নাসিমকে' কিন্তু এই ঘাতক হয়ত সেদিন ভুলে গিয়েছিলো যে বহু বছর আগে একজন পূত্র হারা শহীদ সন্তানের মা;কে সে 'জাহান্নামের ইমাম' বলে সম্বোধন করেছিলো। সে সময় কোরানের আয়াত ঠিক কোথায় ছিলো আমরা তা জানতে চাই। ইনফ্যাক্ট এই ঘাতককে এখন মানুষ ডাকে দেইল্ল্যা, দেলু, লইট্টা ফিস, মেশিন ম্যান ইত্যাদি। আরেকটা কথা মাথায় রাখবেন যে তার যে বিভিন্ন নাম রয়েছে যেমন দেলু, দেইল্ল্যা, দেলু শিকদার এসব কিন্তু আন্তর্জাতিক অপরাধ আদালত প্রদত্ত রায়ে-ই রয়েছে। ফলে দেইল্যা নামটি আদালত প্রদত্ত রায়ে রয়েছে বলেও আপনারা ভবিষ্যৎ রেফারেন্স হিসেবে ব্যবহার করতে পারেন। যাই হোক, যে কথা বলছিলাম। তৎকালীন আন্দোলনে বি এন পি সরকার কর্তৃক পেট্রোনাইজড হয়েছিলো জামাত ও ফ্রিডম পার্টি। খালেদা কোনোভাবেই চাইছিলো না গোলামের বিচার হোক কিংবা জামাত বিপদে পড়ুক। আর সে কারনেই খালেদা সরকার শহীদ জননী সহ ২৪ জনের বিরুদ্ধে রাষ্ট্রদ্রোহিতার মামলা করতে এক বিন্দু পিছপা হয়নি। একবারও তার বিবেক তাকে বাঁধা দেয়নি। কিন্তু বি এন পি'র যে সব খারাপ সেটা বলা যায় না। এপ্রিলের ১৬ তারিখ (ঐ একই বছর) আওয়ামীলীগ সভানেত্রী প্রায় দেড় ঘন্টা ধরে সংসদে দাঁড়িয়ে গোলাম আজমের বিরুদ্ধে এক দীর্ঘ বক্তৃতা করেন। তিনি শেখানে গোলামের হাতে নিহত শিরু মিয়ার কথাও আনেন এবং বাংলাদেশের ইতিহাসে শেখ হাসিনাই প্রথম রাজনীতিবিদ যিনি এত দীর্ঘ সময় সংসদে দাঁড়িয়ে গোলামের বিরুদ্ধে এত দীর্ঘ বক্তৃতা করেন। শেখ হাসিনার এইসব কথা তৎকালীন দুই মন্ত্রী ব্যারিস্টার নাজমুল হুদা ও ব্যারিস্টার জমিরুদ্দিন সরকারের খুব গায়ে লাগে। তারা গোলামের পক্ষে বক্তৃতা দেয়া শুরু করেন। জমিরুদ্দিন সরকার ছিলো আবার দুই কাঠি সরেশ। সে কিছু আইনের বই এনে বের করে সংসদে দেখায় যে গোলামের বিরুদ্ধে বিচার কেন করা যাবে না। এইসময় কৃষিমন্ত্রী জেনারেল (অবঃ) মজিদুল হক ও তথ্যমন্ত্রী তরিকুল ইসলাম জমির উদ্দিন ও নাজমুল হুদা-কে জোর করে তাদের আসনে বসিয়ে দেন। তৎকালীন নৌ পরিবহন মন্ত্রী লে কর্ণেল (অবঃ) আকবর হোসেন সংসদে দাঁড়িয়ে বলেন- "মাননীয় স্পীকার গোলাম আজম একাত্তরে জঘন্য অপরাধ করেছে। তার শাস্তি স্বরুপ যদি তাকে ফাঁসিকাষ্ঠে ঝুলানো হয় এবং সেই ফাঁসির দড়িতে আমি যদি একটু ঘি মেখে দিতে পারতাম তাহলে আমার চেয়ে আর বেশী খুশি কেউ হোতো না" এই সময় ডাক্তার এ কিউ এম বদরুদ্দোজা চৌধুরী সংসদে দাঁড়িয়ে গোলামের গ্রেফতার চান এবং ফরেনার্স আইন-১৯৯২ অনুযায়ী তার গ্রেফতার সম্ভব বলে মতামত দেন। স্পস্টত-ই সে সময় বি এন পি'র ভেতরে মুক্তিযোদ্ধা ও অমুক্তিযোদ্ধা এই দুই গ্রুপের ব্যাপক ফারাক ছিলো স্পস্ট বুঝতে পারা যায়। কিন্তু এত কিছুর পরেও খালেদা গোলামের প্রতি ভালোবাসা ছাড়তে পারেন নাই। এইসময় বাংলাদেশ আওয়ামীলীগ সংসদ থেকে ওয়াক আউট করে এবং দেশের পরিস্থিতি হয় আরো ঘোলাটে। পরে বি এন পি'র সাথে আওয়ামীলীগের সমাঝোতা হয় এই দুই দাবীতে যে শহীদ জননী সহ বাকি ২৩ জনের নামে মামলা প্রত্যাহার করতে হবে এবং গোলামের বিরুদ্ধে ব্যবস্থা নিলেই শেখ হাসিনার নেতৃত্বে আওয়ামীলীগ সংসদে ফিরে যাবেন। খালেদা শুধু এই জামাত ও রাজাকার প্রেমেই মশগুল ছিলোনা। একই সাথে এই নেত্রী প্রেমে পড়েছিলো ফ্রিডম পার্টি নামের এই খুনে দলটির। যাদের নেতারা খুন করেছে জাতির জনক বঙ্গবন্ধু শেখ মুজিবুর রহমান ও তাঁর পরিবারকে। পরবর্তীতে ফ্রিডম পার্টি বিলুপ্ত হয়ে গেলেও খালেদা এই শাশ্বত প্রেমের বহিঃপ্রকাশ দেখান আরেক অদ্ভুত ঘটনা ঘটিয়ে। তিনি ঘটা করে জাতির জনকের হত্যার দিনটিকে নিজের জন্মদিন পালন করে এক ধরনের বিকৃত উল্লাসে মেতে ওঠেন। ইন্টারেস্টিং ব্যাপারটা কি আপনারা জানেন? ইতিহাস কিন্তু কাউকে ক্ষমা করেনি। ভাগ্যের নির্মম পরিহাসে গোলাম মরে গেছে একাত্তরের ঘাতক হিসেবে আমৃত্যু কারাদন্ডের ভার নিয়ে।তার কফিনে মারা হয়েছে জুতা। দেইল্লা বা দেলোয়ার হোসেন সাঈদী আমৃত্যু জেল দন্ড নিয়ে রয়েছে কারাগারের ভেতর। বর্তমানে মালি হিসেবে সেখানে কর্মরত রয়েছে বলে শুনেছি। আর খালেদা? তিনি এতিমের টাকা মেরে দিয়ে ৫ বছরের কারাদন্ড পেয়ে রয়েছেন জেলে। কিছুদিন আগে সরকারের দয়ায় ৬ মাসের প্যারোলে রয়েছেন গুলশানের তার বাসভবন ফিরোজায়।
কিন্তু একটা মজার ব্যাপার জেনে রাখেন যে, হুদা মৃত্যু থেকে যাতে বাঁচতে পারে সে কারনে হুদার আইঞ্জীবি ব্যারিস্টার আব্দুল্লাহ আল মামুন আদালতে এক হাস্যকর যুক্তি দেয়। সে বলে, হুদা সাইজে ছোটো ফলে এমন সাইজে ছোট মানুষের এমন গুলি চালাতে বা খুন করতে পারার কথা না। এই যুক্তি শুনার পর আদালতে হাসির রোল পড়ে যায়। খুনীরা বাঁচার জন্য তার শরীর আকৃতি বা গঠন নিয়েও যুক্তি দিতে পিছপা হয়নি। অন্যদিকে ঐ পাহাড় সম মানুষ সমস্ত সাহস নিয়ে মৃত্যুকে আলিঙ্গন করে। এই হচ্ছে ছুঁচো আর বাঘের পার্থক্য।
বঙ্গবন্ধু হত্যাকান্ডের বিরুদ্ধে সংগ্রামী ছাত্র সমাজ প্রথম প্রতিবাদ মৌন মিছিল বের করে ঢাকাতে ৪ নভেম্বর ১৯৭৫ সালে। অমানুষেরা তথ্য দেয় এই বলে যে বঙ্গবন্ধুর মৃত্যুতে কারা নাকি মিষ্টি বিতরণ করেছিলো। অবশ্য অমানুষরা মিষ্টি বিতরণ করতেই পারে। অবাক হবার কিছু নেই। এই মৌন মিছিলে লোকে লোকারণ্য ছিলো। খুনী শাষকদের ভয়ে অনেকেই চুপ ছিলেন, ইচ্ছে থাকা সত্ত্বেও বাইরে বের হন নি কিন্তু এই মিছিলকে কেন্দ্র করে হাজার হাজার লোক রাজধানীতে বের হয়। মিছিলের অগ্রভাগে ছিলেন মুজাহিদুল ইসলাম সেলিম, রাশেদ মোশাররফ ও তাঁর মা, ইসমত কাদির গামা, বেগম মতিয়া চৌধুরী, সাইফুদ্দিন মানিক, মহিউদ্দিন আহমেদ,মোস্তফা মহসিন মন্টু, আনোয়ার চৌধুরী,খন্দকার মোহাম্মদ ইলিয়াস, শামসুদ্দিন মোল্লা প্রমুখ পত্রিকা কৃতজ্ঞতাঃ শান্তা আনোয়ার
একেবারে শৈশবেই আমার বাবা আমাদের রক্তে একটি বীজ ঢুকিয়ে দিয়েছিলেন। বীজের নাম 'শেখ সাব'। সময়ের পরিক্রমায় সেই শেখ সাবে'র বীজ শরীরে বড় হয়েছে, সেই বীজ আরো হৃষ্ট হয়েছে এবং হয়েছে আরো অনেক বেশী পরিণত। দীর্ঘ ৭২ বছরের পথ চলায় আওয়ামীলীগের শরীর জুড়ে যা গেঁথে রয়েছে তার নাম 'সংগ্রাম', আর সংগ্রাম ছুঁয়ে যে তারাগুলো চকচক করে এই দলটির গায়ে তার নাম 'রক্ত' আর 'মানুষের ভালোবাসা' পিতা ছিলেন একটি পুরো দেশ আর বড় মেয়েটি এই দেশের সবচাইতে দীর্ঘ পাহাড় হিসেবে জুড়ে রইলেন আমাদের বোন হিসেবে। এই দলের একজন সদস্য না হয়েও, একজন কাগজে কলমে লিখিত কর্মী না হয়েও বুক ফুলিয়ে বলতে পারি, এই আমার ভালোবাসার দল। এটাই আমার দল, আমার একমাত্র রাজনৈতিক ঠিকানা। এইভাবেই আমরা প্রত্যেকে এই দলটিকে ঔন করি। রক্তের ভেতর যখন ঘুমায় শেখ মুজিব, আর কিসের ভয় তোমার? শুভ জন্মদিন বাংলাদেশ আওয়ামীলীগ।
মুনিয়ার আত্নহত্যা ইস্যুটি আমাকে নানাভাবে ভাবিয়ে তুলেছে। বিশেষ করে ভোরেরপাতা নামক একটি অনলাইন পত্রিকা (যাদের মালিকানা একটি বিশেষ গোষ্ঠীর হাতে) এই ঘটনায় মুনিয়ার বোন নুসরাতকে জড়িয়ে একটি লেখা প্রকাশ করে। লেখাটি আমি আমার এই লেখার প্রথম লিংক-এ দিয়ে দিচ্ছি। এই লেখায় বলা হচ্ছে নুসরাতের ৪ টি বডিগার্ড রয়েছে। আনেবানে এরা বলার চেষ্টা করছে যে নুসরাত লোক পাঠিয়ে তাঁর বোনকে খুন করেছে। হাসলাম কিছুক্ষণ। নুসরাত ৪ টা বডি গার্ড এফোর্ড যদি করতেই পারতেন, তাহলে তো আর আনভীরের কাছে যেতে হোতো না। তবে গল্পটি আমি একেবারে ফেলে দেইনি। অপরাধী নিজের অপরাধের গল্প হয়ত নুসরাতকে চরিত্র বানিয়ে লিখেছে। এভাবেই তো অপরাধী তার কৃতকর্মের চিহ্ন রেখে যায়। যাই হোক, আমি আমার আগের লেখায় বলেছি আমি বেশ কিছু চাঞ্চল্যকর ক্রেডিবল বা কংক্রীট এভিডেন্স পেয়েছি এই মুনিয়ার আত্নহত্যা ঘটনায়। সমস্যা হচ্ছে, এই বিষয়ে লিখতে আমার কিছুটা বাঁধা রয়েছে এভিডেন্স যিনি দেবেন তাঁর তরফ থেকে। তিনি সময় নিতে চান। তিনি আমাকে ধৈর্য্য ধরতে বলেছেন। ফলে আমিও নিরুপায়। তবে প্রায় ৪ থেকে ৫ ঘন্টা ধরে আমি সেসব এভিডেন্স দেখেছি, নানাবিধ ভিডিও ও অডিও শুনেছি এবং বিষ্ময়াভূত হয়েছি। এটি হত্যাকান্ড নাকি একটি ভলনারেবল মেয়েকে আত্নহত্যার দিকে ঠেলে দেয়া নাকি সাধারণ আত্নহত্যা, এই বিষয়ে আমি চুপ থাকবো এখন। তবে আমাদের আইন শৃংখলা বাহিনীর কাছে আমার একটা আকুল আবেদন থাকবে। আমি আপনাদের কিছু লিড দিচ্ছি- (১) এই মুনিয়া আত্নহত্যা ঘটনায় সাইফা মিম নামে একটি চরিত্র রয়েছে। খুব স্ট্রং চরিত্র, এই নারীকে সর্বোচ্চ স্কিল দিয়ে জিজ্ঞাসাবাদ করুন। মুনিয়াকে তিনি কি কি টেক্সট করেছেন, ফোনে কি কি কথা বলেছেন দয়া করে সব বের করুন। (২) আনভীরকে কড়া জিজ্ঞাসাবাদ করুন। তার কাছে সাইফা মীম সম্পর্কে জানতে চান। পুরো ঘটনা খুলে বলতে বলুন। তিনি সাইফা মিমকে কি কি টেক্সট করেছেন আরে মুনিয়াকে কি কি টেক্সট করেছে সব বের করে আনুন। (৩) আনভীরের মা'কে জিজ্ঞাসাবাদের আওতায় আনুন আমার ধারনা এতেই সব বেরিয়ে আসবে।
সায়েম সোবাহান আনভীর ও মুনিয়ার আত্নহত্যা এই বিষয়ে বেশকিছু চাঞ্চল্যকর তথ্য পেলাম কিন্তু প্রকাশ করতে পারছিনা। যাকে বলে কংক্রীট এভিডেন্স। মাথা শুধু ঘুরছে বললে কম বলা হবে, বলা যায় বেদনায় নীল হয়ে গেছি। ভাবছি, কিভাবে বিষয়টা আমি প্রকাশ করবো কিংবা লিখবো। আমি যা জেনেছি, সেটা হয় প্রকাশ করা উচিৎ না হয় চুপ মেরে নির্লিপ্ত হয়ে যাওয়া উচিৎ। এই সত্য না বলতে পারলে কিংবা যা জেনেছি এটা সামনে না নিয়ে আসতে পারলে লেখালেখি-ই ছেড়ে দেয়া উচিত বলে মনে করি। প্লিজ নোটঃ (১) আমার প্রকাশে কোনো ভয় নেই। ব্যাপারটা ভয়ের নয় (২) এখানে সরকার, প্রশাসন, আইন শৃংখলা বাহিনীর কেউ ইস্যু না (৩) যা বলার তা আমি বলবো, কিন্তু সময় লাগবে।
মিস্টার গফুর ওরফে গুরুবাবা ওরফে ফরহাদ মজাহার কিংবা অর্চনা রানী এই নামগুলো যদি আপনাকে বলি, আপনার কি কোনো স্মৃতি মনে পড়ে? যদি মনে পড়ে তাহলে আপনি জেনে রাখেন এই ফরহাদ মজাহার আর রংপুরের লোকাল হুজুর আবু ত্ব-হা আদনানীর এই নিখোঁজ নাটকও সেইম। সিনেমার ভাষায় 'সেইম টু সেইম'। আজকে থেকে প্রায় বছর চারেক আগে জনাব মজাহার নিজের নাম পালটে মিস্টার গফুর নাম দিয়ে বাসের টিকেট করে খুলনা থেকে ঢাকায় ফেরার পথে আইন শৃংখলা বাহিনীর মাধ্যমে 'উদ্ধার' হন। ফরহাদ মজাহারের সেই অপহরণের নাটক দেশ জুড়ে আলোড়ন তৈরী করে। তিনি একদিন ফোন করে তাঁর স্ত্রী ফরিদাকে বলেন কে বা কারা তাঁকে অপহরণ করেছেন এবং এই মুহুর্তে তিনি অপহরণকারীদের ফাঁকি দিয়ে সিটের নীচ থেকে মোবাইলে কথা বলছেন। তার পরপর-ই শুরু হয় তোলপাড়। দেশ জুড়ে চাউর হয়ে যায় ফরহাদ মহাজার অপহৃত হয়েছেন। লং স্টোরী শর্ট। পরে জানা যায় অর্চনা রানী নামের এক ভদ্রমহিলা যিনি ফরহাদকে 'গুরু বাবা' বলে ডাকতেন। এক সময় গুরুবাবার সাথে অর্চনার প্রেম হয়। গুরুবাবা ফরহাদ অর্চনাকে লালনের দর্শন শেখান, নয়া কৃষি তত্ব শেখান, এবং শেখাতে শেখাতে এক সময় অর্চনা ফরহাদের সন্তানকে গর্ভে ধারন করেন। গুরুবাবা সেই সন্তানকে এবোরশন করান এবং অর্চনা অসুস্থ হয়ে গেলে প্রতি মাসে তাঁকে অর্থ কড়ি দিতে থাকেন। অর্চনার ফোন পেয়েই গুরুবাবা ফরহাদ অর্চনার বাড়ির দিকে রওয়ানা হন এবং ফরিদা যাতে সন্দেহ না করেন, তাতে করে অপহরনের নাটক এবং ফরিদাকে মানা করে দেন কাউকে না বলতে। কিন্তু ফরিদা সে কথা না শুনে সবাইকে বলে দেন। ফরিদার মাধ্যমে সবাই জেনে যায় এবং দেশ জুড়ে শুরু হয় হল্লা। পরে অবশ্য সিসিটিভি ফুটেজে দেখা যায় আমাদের গুরুবাবা ফরহাদ মজাহার মাথায় পাগড়ী বেঁধে খুলনা মার্কেটে ঘুরছেন এবং রাতের বেলা নিজের নাম পালটে মিস্টার গফুর নাম দিয়ে বাসে করে ঢাকায় ফিরছেন। রংপুরের অতি সামান্য এই লোকাল হুজুর আবু ত্বহা'র গল্পটিও আসলে অনেকটা একই। সেই ঘর গেরস্থালি গল্প। প্রথম স্ত্রীর অনুমতি না নিয়ে দ্বিতীয় স্ত্রী। সেখানে বিরাট ঝামেলা। এক স্ত্রী'র সাথে কথা বললে অন্য স্ত্রী গোস্বা করে। পরিবারে চলতে থাকে পারিবারিক তীব্র অশান্তি। এক স্ত্রী অন্য স্ত্রীকে ছেড়ে দেবার জন্য চাপ দেয় ফলে আমাদের গল্পের নতুন গুরুবাবা আবু ত্বহা সাজায় অপহরনের নাটক। আর তাকে সাহায্য করে তার সাথে থাকা তিন বন্ধু। টার্গেট ছিলো প্রথম স্ত্রীর কাছে কিছুদিন থেকে ২য় স্ত্রীর কাছে ফিরবেন। ব্যস, ২য় স্ত্রী অপহরনের সন্দেহ করে সেটা করে ফেলে রাষ্ট্র। ফেস দা পিপোল নামে একটি অনলাইন টিভি'র বরাতে চারিদিকে জানানো হয় যে ত্ব-হাকে নিয়ে গেছে ডি জি এফ আই। শুরু হয় তোলপাড় এবং পরবর্তীতে গল্পের শেষের কাহিনী সেই একই। নারীঘটিত ব্যাপার। ত্বহাকে আবিষ্কার করা হয় রংপুরে বন্ধুর বাসায়। কিন্তু মুশকিলের যায়গা হচ্ছে এই ত্বহা সমর্থকদের স্টাবর্ন আচরন। তাদের শায়েখ দুই বিয়ে করেছে, শায়েখের স্ত্রী চার বিয়ে করেছে এসব নিয়ে উদ্ভুত পারিবারিক সমস্যা এই সমর্থকদের কাছে আসলে ব্যাপার-ই না। সমর্থকেরা শুধু এক্টাই হিসেব তাদের মাথায় জমা করে রেখেছে। আর সেটি হচ্ছে এই সরকারকে পছন্দ করিনা ফলে যা কিছু ঘটবে কিংবা না ঘটবে সব কিছুর দায় সরকারের। দুই বিয়ের দায় সরকারের, চার বিয়ের দায় সরকারের। এক স্ত্রী অন্য স্ত্রীর চুল টেনে ধরবে, সব দোষ সরকারের। এইসব সমর্থকেরা এতটা বেহায়া এবং এতটা নির্লজ্জ যে তাদের শায়েখের এই একাধিক বিয়ে এবং সেটির মাধ্যমে শুরু হওয়া ঘরোয়া গ্যাঞ্জাম তাদের কোনোভাবেই এই বেহায়া গিরি ম্লান করে দিতে পারেনা। তারা একটি বারের জন্য জিজ্ঞেস করেনা তাদের নিজের মগজকে যে, 'হে মগজ তোমাকে শুধাই, ডি জি এফ আই চাইলে কি রাস্তা থেকে ধরে নিয়ে যেতে হয় নাকি একটা টেলিফোন কল-ই এনাফ?' তারা একবারও বলেনা তাদের মগজকে যে, 'হে মগজ তোমাকে শুধাই, আইন শৃংখলাবাহিনী চাইলে কি এই লোকাল এক হুজুরের বিরুদ্ধে ব্যবস্থা নেয়া এতটাই কঠিন ছিলো যে চারজনকে ধরে উধাও করে দিতে হবে?' না, তাদের মগজকে তারা প্রশ্ন করবেনা। কারন এদের মগজ বহু আগের থেকেই ঘুমন্ত কিংবা অকার্যকর। এই ঘুম আসলে চিরজীবনের ঘুম। ফলে যা হবার হয়েছেও তাই। মগজের বদলে ভাবে 'অন্য' যায়গা দিয়ে। বুঝতেই পারছেন। মগজ ছাড়া কেউ যখন 'অন্য' যায়গা দিয়ে ভাবে, তখন ভাবনা কেমন হতে পারে। ফলে হচ্ছেও তাই। হবেও তাই।
“এদিকে আবু ত্ব-হাকে রংপুরের শ্বশুরবাড়িতে যেতে দেখা খোকন নামে স্থানীয় এক বাসিন্দা বলেন, আমি দেখলাম সে আমার বাড়ির সামনে দিয়া আসতেছে। তখন আমি কাজের মধ্যে ছিলাম। তাকে বললাম, কী ব্যাপার, আপনি এদিক থেকে যাইতেছেন? তখন তিনি বলেন, ‘চুপ কর, চুপ কর। কোনো কথা হবে না। পরে আলাপ হবে।’ এই কথা বলে তখন তিনি চলে গেলেন।”
পরিমনি বিষয়ক ইস্যুতে আমি কেন এত লেখা লিখেছি বা পোস্ট দিয়েছি, সেটার কারন জানেন? কারন হচ্ছে- এই ভদ্রমহিলা একটা মারামারি জাতীয় ঘটনাকে শুধু নারী হিসেবে সুবিধা নেবার জন্য এবং পুরো বিষয়টাকে স্পাইস-আপ করার জন্য ‘ধর্ষনের চেষ্টা’ নামের একটা জঘন্য অভিযোগ নাসির উদ্দিন মাহমুদের বিরুদ্ধে এনেছেন। এই মেয়েটার এই মিথ্যাচারের জন্য (যেটা আমার মনে হয়) অনেক জেনুইন কেইস ভবিষ্যতে প্রশ্নবিদ্ধ হবে। ধর্ষন চেষ্টা- বাংলাদেশে কত মেয়ে নিরবে-নিভৃতে যৌন হেনস্থার, মলেস্টেশনের শিকার হয় এগুলো আপনার আশে পাশের বোন, বন্ধু, পরিবারের কাউকে জিজ্ঞেস করলেই জানবেন। সত্যকারের মামলাগুলো প্রশ্নবিদ্ধ হয় এই সত্যের মধ্যে কিছু ভেজাল মিশিয়ে দেবার কারনেই। তখন তৈরী হয় নজির আর তারপরই তখন পাবলিক পারসেপশান তৈরী হয় যেটা সারণ মানুষের মধ্যে নেগেটিভ ইফেক্ট তৈরী করে, সত্য অপরাধের অভিযোগ আসলে। পরিমনি যে ধর্ষনের শিকার হতে পারেনা তা নয় কিংবা তাঁর উপর কেউ ধর্ষনের চেষ্টা করতে পারেনা তা নয়। কিন্তু এই পুরো ঘটনা খোদ পরিমনির বয়ানে এবং তাঁর দাখিল করা কাগজেই এত এত এত অসামঞ্জস্যপূর্ণ যেখানে অনেক সন্দেহ এসে যায় কিংবা সন্দেহ এসে যেতে বাধ্য। আর ফৌজদারী আদালতে অপরাধ প্রমাণ হতে হবে ‘বিয়ন্ড রিজেনেবল ডাউট' তত্বে, মানে ‘সন্দেহের উর্ধ্বে’ গিয়ে। আর পুরো ঘটনায় সন্দেহ থাকলে 'বেনিফিট অফ ডাউট' বা এই 'সন্দেহের সুবিধা' পাবেন অভিযুক্ত নাসির উদ্দিন মাহমুদ। এটা শুধু বাংলাদেশেই নয়, সারা বিশ্বেই ফৌজদারী মামলার নিয়ম। এই মামলায় ধর্ষন বা ধর্ষনের চেষ্টা হয়নি আমার সিদ্ধান্ত বা মতামত যাই বলেন আপনি। আমি এই ব্যাপারে এখন জাজমেন্টাল হয়েছি সমস্ত তথ্য-উপাত্ত-কাগজ-পত্র সব কিছু বিবেচনা করেই। বলে রাখা ভালো এই মামলার সাক্ষীদের সাক্ষ্য শুনে চূড়ান্ত সিদ্ধান্তে আসা যেতে পারতো ‘হয়তো’। কিন্তু আমার কাছে যতটুকু তথ্য এসেছে বা পেয়েছি এইটুকুই এই মামলার ক্ষেত্রে সিদ্ধান্ত আসবার জন্য যথেষ্ঠ মনে হয়েছে। বোট ক্লাবে মারামারি- ঐদিন বোট ক্লাবে একটা অপ্রীতিকর একটা ঘটনা যে ঘটেছে, এটা নিশ্চিত। আমার অন্তত কোনো ধরনের সন্দেহ নেই। এই অপ্রীতিকর অবস্থার বর্ণনা নানান রকমের হতে পারে। পরিমনি আগে চড় দিয়েছে নাকি নাসির আগে চড় দিয়েছে, নাসির আগে প্রভোক করেছে নাকি পরিমনি আগে প্রভোক করেছে, পরিমনি আগে গ্লাস ছুঁড়েছে নাকি নাসির আগে গ্লাস ছুঁড়েছে। এমন অনেক প্রশ্ন-ই আসবে। প্রশ্ন আসুক। প্রশ্ন উঠুক। আদালত নিশ্চিতভাবে এগুলোকে ভালোভাবে বিশ্লেষন করে সিদ্ধান্ত দেবেন, এই আস্থা আমি রাখতে চাই। পরিমনি যদি নাসির কিংবা কোনো সিকিউরিটি গার্ডের উপর হাত তোলেন তাহলে তাঁর শাস্তি হোক কিংবা নাসির যদি পরিমনির গায়ে হাত তোলেন তাহলে সেটার শাস্তি হোক, কিন্তু একটা লোককে ফাঁসানোর জন্য ধর্ষনের চেষ্টা বলে অভিযোগ খুব খুব খুব অন্যায়। আইনে প্রভিশন আছে বলেই পাইকারি হারে মন চাইলো আর মেয়ে হিসেবে এটিকে ব্যবহার করলাম, এটি হতেই পারেনা। এই কারনেই আমি এত সিরিয়াস হয়েছি এই ইস্যুতে। চরিত্র বিশ্লেষন- আমাকে অনেকেই প্রশ্ন তুলেছেন এই বলে যে- ‘আপনি কেন আপনার লেখাতে পরীমনির আগের বিয়ে, কাবিননামা, নাম ইত্যাদি প্রসঙ্গ নিয়ে এলেন?’। আমি বিনয়ের সাথে বলতে চাই, এই প্রশ্নে আমি যে খুব অবাক হয়েছি তা নয়। সাধারণ মানুষের অনেকের কাছেই মনে হবে, আরে ঘটনা ঘটেছে বোট ক্লাবের মারামারি বা ধর্ষনের চেষ্টার অভিযোগ নিয়ে, নিঝুম ভাই এখানে নাম, কাবিন নামা, পরিমনি কয়টা বিয়ে নিয়ে এসেছে কেন? উত্তর হচ্ছে সঠিক আইডেন্টিফিকেশন প্রশ্নে, ফৌজদারী মামলায় চরিত্র যখন ইস্যু সেই প্রশ্নে অতীত চরিত্রে বিশ্লেষন ইত্যাদি কারনে ওই ইস্যু এখানে এনেছি। আমি নীচে এগুলো ব্যখ্যা করছি- আমাকে মন্তব্যের ঘরে গালি দিয়ে আপনারা আমাকে বুলি (bully) করতে পারেন কিংবা থামাতে পারেন কিন্তু আদালতে নাসিরের আইনজীবিরা এক চুল পরিমাণ ছেড়ে কথা বলবেন না। ঘাঘু উকিলেরা এসব সব কিছু, আই রিপিট- সবকিছু সামনে আনবেন। কেন আনবেন? আমাদের দেশের সাক্ষ্য আইন-১৮৭২ সালের প্রভিশনে ৫২ থেকে ৫৫ ধারাগুলোতে দুই পক্ষের-ই চরিত্র নিয়ে সাক্ষ্য কখন প্রাসঙ্গিক হবে এগুলো বর্ণিত হয়েছে। আবার আলোচ্য মামলার সাক্ষীদের চরিত্র কখন প্রাসঙ্গিক হবে তা সাক্ষ্য আইনে-১৮৭২ এর ১৩২ ধারা এবং ১৪৬ থেকে ১৫৫ ধারাতে বর্ণিত হয়েছে। তার মানে কি দাঁড়ালো? শুধুমাত্র অভিযোগকারিনী বা অভিযুক্ত এই দুইজনের চরিত্র নিয়েই যে আলোচনা হবে তা নয়, বরং যারা এই মামলায় সাক্ষী দিতে আসবেন তাঁদের চরিত্র নিয়েও আলোচনা হবে। এই আলোচনার শেষে প্রশ্ন আসতে পারে যে, তাহলে কাবিন নামার প্রসঙ্গ কেন প্রাসঙ্গিক নিঝুম ভাই? আমার ব্যক্তিগত অপিনিয়ন হচ্ছে- বাংলাদেশের আইন অনুযায়ী একজন মেয়ে যখন দ্বিতীয় বিয়ে করেন তখন তাঁর সেই দ্বিতীয় বিয়েতে তিনি নিজেকে 'কুমারী' লিখলে সেটা হবে মিথ্যে তথ্য প্রদানের সামিল। মানে দাঁড়ালো প্রতারণা। এখন দ্বিতীয় বিয়ের কাবিন নামায় যখন পরিমনি নিজেকে 'কুমারি লিখেছে উকিল তাঁর এই রেকর্ড বের করে, অতীতে সরকারি নথিতে তাঁর মিথ্যে তথ্য দেবার এই ঘটনা বের করে আনবেন যাতে করে সেই আইনজীবি দেখাতে পারেন বা বলতে পারেন যে একবার যিনি এই ধরনের জালিয়াতি, মিথ্যে তথ্য দিয়ে অপরাধ করেছেন, কিংবা এই টাইপ অপরাধের মানসিকতা যার থাকতে পারে তিনি এই আলোচ্য মামলাতেও বা বয়ানে বা অভিযোগেও মিথ্যের আশ্রয় নিতে পারেন। এই যুক্তি ধোপে টিকবে কি টিকবে না, কিংবা আদালত গ্রহন করবেন কি করবেন না এটা অনেক পরের কথা। কিন্তু এই ইস্যু সামনে আসবেই। অন্তত পরীর পূর্ব জালিয়াতি প্রশ্নে। এটা বিচারকের সামনে আইনজীবি আনবেন যাতে করে বিচারক অভিযোগদাতার চরিত্র সম্পর্কে ওয়াকিবহাল থাকেন। আর শুধু এই কারনেই আমি পরি'র কাবিননামার ইস্যু এনেছি। পরি ১ টা বিয়ে করবে নাকি ১০০০ টা বিয়ে করবে, আমার এতে সামান্য মাথা ব্যাথা নেই। কিন্তু মিথ্যে তথ্য যদি দেয় তাহলে সেটাই আসলে ইস্যু। আইডেন্টিফিকেশন- আবার দ্বিতীয় ইস্যু হচ্ছে নাম, বয়স ইত্যাদি। আপনি একটা মামলা করবেন আর আপনার পরিচয় আদালত জানবেন না, এটা কি হয়? কয়েকদিন আগেই হাইকোর্ট সিদ্ধান্ত দিয়েছেন যে মামলা করতে গেলে মাস্ট এন আই ডি কার্ড লাগবে। মানে দাঁড়ায় প্রাতিষ্ঠানিক নাম, সঠিক বয়স ইত্যাদি। কিন্তু পরিমনি তাঁর মামলায় কি বলেছেন? তিনি বলেছেন তাঁর নাম পরিমনি বয়স ২৫। হতে পারে পরিমনি তাঁর ডাক নাম। কিন্তু তাঁর পাস্পোর্ট, এন আইডি কার্ড ইত্যাদিতে তাঁর নাম মোছাম্মৎ শামসুন নাহার (স্মৃতি) হিসেবেই রয়েছে। আবার বয়স রয়েছে সাড়ে ২৮ বছর। এখন দেখা যাচ্ছে মামলার এজাহারে এই দুইটি তথ্য-ই মিথ্যে। এখন আপনারাই বলুন, বিপক্ষদলের আইনজীবি মানে ডিফেন্স আইনজীবি এই মিথ্যে তথ্য নিয়ে প্রশ্ন তুলবেন না? যে মানুষটি অভিযোগ করেছেন তাঁর সঠিক পরিচয় না জেনেই আদালত মামলা নিয়ে নেবে বা চালাবে বলে আপনি মনে করেন? আপনি নিজেই একটু ভেবে দেখুন তো আমি অযৌক্তিক কথা বলেছি কিনা? আমার কি প্রশ্ন আসবে না যে পরিমনি কেন নিজের প্রাতিষ্ঠানিক/ফরমাল/নাম মামলার ক্ষেত্রে ব্যবহার করেন নি? তুহিন সিদ্দিকি অমি কি পরিমনিকে বোট ক্লাবে ট্রিক করে নিয়ে গেছে?- উত্তর হচ্ছে, প্রাইমা ফেসি বা আপাত দৃষ্টিতে তা মনে হয়না। কারন আমরা প্রকাশিত সিসিটিভি ফুটেজে দেখলাম বোট হাউজে পৌঁছেই গাড়ি থেকে নেমে পরিমনি ও তার দল সরাসরি বোট ক্লাবে ঢুকে গেলো। কিন্তু পরিমনি যে দাবী করেছেন যে অমি গাড়ি থামিয়ে দুই মিনিট কার সাথে কথা বলার জন্য গাড়ি থামিয়েছে কথাটা সর্বৈব মিথ্যে বলে প্রতীয়মান হয়। পরি আর তার দল কতক্ষন ছিলো বোট ক্লাবে? সিসিটিভির ফুটেজ অনুযায়ী পরী ও তার দল ১ ঘন্টা ৩৭ মিনিট ছিলেন বোট ক্লাবের ভেতরে। এতক্ষন ধরে সেখানে তাঁরা কি করছিলেন? তার কোনো সদুত্তর অন্তত এজাহার পর্যালোচনা করলে পাওয়া যায়না। এই দেড়ঘন্টা ধরে ধর্ষনের চেষ্টা করেছেন নাসির মাহমুদ এতগুলো লোকের সামনে? এই দেড়ঘন্টা ধরে নাসির ও তার দল পিটিয়েছে পরি ও তার দলকে? বিশ্বাসযোগ্য? না, বিশ্বাসযোগ্য নয়। অন্তত আমার কাছে। অডিও- প্রকাশিত অডিও একটি অনৈতিক এভিডেন্স। থানায় ঢুকে সেখানে গোপনে থানার কর্তব্যরত অফিসাররের সাথে পরি আর জিমির আলাপ রেকর্ড করেছেন পরি। এটা অন্যায়, এই কান্ডের বিরুদ্ধেও পুলিশ কিন্তু ব্যবস্থা নিতে পারে। যাই হোক, এই অডিও থেকে অনেক গুরুত্বপূর্ণ তথ্য উঠে এসেছে। যেমন-সেখানে পরিমনি কফি পান করেছেন। অথচ এজাহারে বলেছেন কফি’র প্রস্তাব তিনি এড়িয়ে গেছেন আর তখনই নাকি জোর করে ঠেসে মদ খাইয়ে দিয়েছেন। এই অভিযোগ প্রাপ্ত অডিও-এর সাপেক্ষে একদম মিথ্যে বলেই প্রতীয়মান হয়। মদ/এলকোহল/লিকার ইত্যাদি- পরীর বাসায় মদের বার পাওয়া গেছে, বোতল পাওয়া গেছে এই ধরনের এইটি সংবাদ যা জাতীয় দৈনিক কালেরকন্ঠে প্রকাশিত হয়েছে, এটি শেয়ার দেয়ার কারনে আমাকে ফেসবুকে ধুয়ে দেয়া হয়েছে। জানিয়ে রাখি, কে কয় বোতল মদ খাবে এটা ব্যাক্তি একান্ত ব্যক্তিগত ব্যাপার। আমার তাতে মাথা ব্যাথা নেই। কিন্তু এই মামলায় এই মদ পান করা একটা ইস্যু। তাই আমি সামনে এনেছি এই ইস্যুকে। অথচ আমি কেন সেই লেখা শেয়ার দিয়েছিলাম? আমি শেয়ার দিয়েছি এটা দেখাতে যে পরী নিজে দাবী করেছেন যে তিনি মদ্যপান করেন না, সেই দাবীটি মিথ্যে হবার সম্ভাবনা রয়েছে। যদিও বাসায় মদ থাকা মানে যে ব্যাক্তি নিজে মদ খাবেন তা নয়। আগত গেস্টদের জন্য থাকতে পারে। কিন্তু তিনি যেভাবে মদ স্পর্শ করেন না, তিনি কি মদ খেতে পারেন এই বলে প্রশ্ন করেন, আদতে ব্যাপারটা তা নয়। ফলে আমি দেখাতে চেয়েছি যে পরী মদ্যপান করেন এমন সম্ভাবনা রয়েছে এবং ওইদিন তিনি বোট ক্লাবে স্বেচ্ছায় মদ্যপান করেছেন এবং সেটার সম্ভাবনা রয়েছে। আর এই সম্ভাবনা থাকলে সেখানে তিনি মদ্যপ অবস্থায় ভাংচুর করতে পারেন এমন অভিযোগ যেটা উঠে এসেছে সেটা আসলে পরিষ্কার হয়। আমি এই ইস্যু না তুল্লেও, ডিফেন্সের আইনজীবি অবশ্যই এই ইস্যু তুলে আনবেন-ই। নিশ্চিত। কখন বাসায় ফিরলেন?- পরী এজাহারে বলেছেন তিনি সেই রাতে ৩ তার সময় বাসায় দিরেছেন সম্পূর্ণ অচেতন অবস্থায়। কিন্তু আমরা সিসি টিভি ফুটেজে দেখতে পেলাম যে, পরী সাড়ে তিনটার সময় পুলিশ স্টেশনে ছিলেন। এজাহারে তিনি এই ব্যাপারে তাহলে সম্পূর্ণ মিথ্যে লিখেছেন। প্রাথমিক চিকিৎসা- তিনি বলছেন তাঁর ঠোট ফাটিয়ে দিয়েছেন নাসির প্লাস তাঁর দাঁত নড়ে গেছে। কিন্তু আমার জানামতে এই বিষয়ক কোনো চিকিৎসা সেবা তিনি সে রাতে নিয়েছেন, এমন রেকর্ড নেই। এই ক্ষেত্রে আমার ভুল হতে পারে। তবে আমি আমার জানামতে (বেস্ট সোর্স থেকে) বলেছি। মামলা রেকর্ডে বিলম্ব- ঘটনার পরপর তিনি মামলা করেন নি। চারদিন দেরী করেছেন। শিল্পি সমিতি থেকে তাঁকে মামলা করবার ব্যাপারে সাহায্যের কথা বলা হলেও তিনি কি এক আশ্চর্য কারনে ‘বেনজীর ভাই’ (ভাই শব্দে গুরাত্বরোপ করেছি) ‘বেনজীর ভাই’ বলে মুখে ফেনা তুলে ফেলেছেন। কারন কি? থানায় মামলা না নিলে আদালতে পিটিশন দায়ের করতে পারতেন, করেন নি কেন? কেন এই বেনজীর ভাইকেই এত খোঁজা? কেন থানা থেকে তাঁকে পরদিন সকাল ১০টায় যেতে বলা হলেও তিনি গেলেন না? কারন কি? এসবের উত্তর দরকার। ভিক্টিম ব্লেমিং- আমি নাকি ভিক্টিম ব্লেমিং করছি, এমন করে কিছু লোক বলার চেষ্টা করছেন। খুবই আপত্তিকর অভিযোগ আমার বিরুদ্ধে। এখানে ভিক্টিম কে? পরি নাকি নাসির? এটা নির্ধারন করবে কে? আপনি যদি আপনার মনের মাধুরী মিশিয়ে নির্ধারণ করেন যে অভিযোগ যিনি দিবেন তিনি ভিক্টিম, আমি তা মানলাম-ই না। আমি যদি বলি ভিক্টিম এখানে নাসির কারন তাঁর বিরুদ্ধে অন্যায়ভাবে ধর্ষনের নোংরা অপবাদ দেয়া হচ্ছে, আপনি কি বলবেন? ফলে এখানে ভিক্টিম কে সেটা এই মামলার নিষ্পত্তির পর দেখা যাবে। কিন্তু সেটার আগে আমি যদি মামলা নিয়ে কথা বলি, যৌক্তিক আলোচনা করি এবং আইনী বিশ্লেষন করি, তাহলে সেটা কণ আইনে ভিক্টিম ব্লেইমিং হবে আমাকে প্লিজ কেউ এসে বুঝিয়ে দিয়ে যাইয়েন। শেষ কথা- পরিমনি মামলা বিষয়ে এই পর্যন্তই। যদি ফারদার এমন কিছু বিষিয় উঠে আসে, যেটা আআমকে লিখতে বাধ্য করবে। তখন আমি আবার লিখবো। আমার কথা এক্টাই, আইনের প্রভিশন আছে আর এই সুযোগে আপনি শুধু মেয়ে বলে ধর্ষন বা ধর্ষনের চেষ্টা এই অপবাদ দিয়ে একজনকে ভোগাবেন, এটা আমি হতে দিবোনা। এটা একজনের লাইফ নষ্ট করে দিতে পারে। কিন্তু আবার বলি, পরির প্রতি অন্যায় হয়ে থাকলে তিনি সুবিচার যাতে পান সেটাই চাইবো আবার নাসিরের প্রতি অন্যায় হয়ে থাকলে তিনি যাতে সুবিচার পান সেটাও চাইবো। আইনের শাষন প্রতিষ্ঠা পাক, এই চাওয়া কেবল। 
যারা যারা আগ্রহী তাঁদেরকে একটা কাজ দেই। পরিমনি আর তার কস্টিউম ডিজাইনার জিমি থানাতে গোপনে এই কথাগুলো রেকর্ড করেন যখন তাঁরা থানাতে কর্তব্যরত পুলিশের সাথে কথা বলছিলেন। এখন একই সাথে এই মামলার এজাহারের কপিও আমি দিচ্ছি প্রথম মন্তব্যে। এইবার আপনারা এজাহার আর এই অডিও মিলান। কি কি মিথ্যে তথ্য পেলেন পয়েন্ট করে করে লিখে ফেলেন। 
আমি পরিমনির প্রতি সামান্যতম ক্রোধ পুষে কিন্তু একটা শব্দও লিখিনি। পুরো ঘটনা পর্যবেক্ষণ করে, এজাহার পড়ে, প্রাথমিক তথ্য বিবরনী পড়ে তারপর একটা অবজার্ভেশন টেনেছিলাম। অথচ আপনারা আমাকে কত কি-ই না বললেন। এই রিপোর্টের সাথে আমার পরিমনি সংক্রান্ত লিগাল অবজার্ভেশনটা এইবার আপনারা মেলান তো...দেখেন তো আমার কথা মিলেছে কিনা? আপনাদের মনে আছে একটা কথা? আপন জুয়েলার্স, রেইন ট্রি রেইপ কেইসে আমি কিন্তু ঠিক এইভাবে লিখেছিলাম আক্রান্ত মেয়েদের পক্ষে। কারন সেই ঘটনাতেও আমার মামলার কাগজ-পত্র পড়ে মনে হয়েছিলো, এই মেয়েগুলো আসলেই ভিক্টিম। ফলে আমি তাদের পক্ষে অবস্থান নিয়েছিলাম। আপনাদের মনে আছে, স্বামী রিফাতের হন্তারক মিন্নির বিপক্ষে আমি অবস্থান করেছিলাম? আদালতে মিন্নি কিন্তু দোষী সাব্যাস্ত হয়েছে। স্রোতের বিপক্ষে দাঁড়ানো বড় ভয়ানক কাজ এই দেশে। কিন্তু সেই বিপক্ষে দাঁড়ানো একদিন মানুষ ঠিকি বুঝে, কিন্তু দেরী করে বুঝে। আমার রাজনৈতিক স্ট্যান্ড আপনার খারাপ লাগতেই পারে, আমাকে আপনি তীব্র অপছন্দ করতেই পারেন কিন্তু আইনজীবি হিসেবে আমি আসলে খুব একটা খারাপ না... (শেষ লাইনে নিজের ঢোল পিটালাম, ইগনোর করা যেতে পারে)
বহুদিন পর কবরস্থানের সামনে দাঁড়ালাম।কবরের কাছে গেলেই মনে হয় আমি আলবেয়ার কাম্যুর দি আউটসাইডারের সেই চরিত্র।মাসরো..
CIA এজেন্ট তাসনিম খলিলের আসল রূপ আমি গত চার মাস ধরে সবার সামনে উন্মোচন করেছি। সেটি বাংলাদেশের প্রিন্ট ও ইলেকট্রনিক মিডিয়ায় কিংবা সামাজিক যোগাযোগ মাধ্যমে, যেখানেই পেরেছি সেখানেই। আমার এই যুদ্ধটা তাসনিমের বিরুদ্ধে ব্যক্তিগত নয়। যুদ্ধটা আদর্শিক। এখানে তাসনিমের যায়গায় বাসনিম থাকলেও যুদ্ধটা একই হতো। আমরা যারা এই পুরো যুদ্ধটা ভেতর থেকে চালিয়েছি, তারা সবাই জানি তাসনিম ও বার্গম্যান একটা গোষ্ঠীর সাথে এবার টার্গেট-ই নিয়েছিলো বাংলাদেশ আর্মি তে ক্যু করবার এবং মাননীয় প্রধানমন্ত্রীকে হত্যা কিংবা গ্রেফতার এবং বিচার এই ছিলো তাসনিম ও বার্গম্যানদের লক্ষ্য। কিন্তু বাংলাদেশ সেনাবাহিনী, বিমান বাহিনী, নৌ বাহিনী ও দেশের সমস্ত আইন শৃংখলাবাহিনী এই ষড়যন্ত্র রুখে দিয়েছে। এসব খবর প্রকাশ্যে না আসার বড় কারন হচ্ছে, পাবলিক কনফিডেন্স নষ্ট যাতে না হয়। কত বিপদ আপদ আমাদের রাষ্ট্র সামাল দেয়, তার কতটা সবাই জানতে পারে? এই পুরো ঘটনায় তাসনিম আর বার্গম্যান একটা রোল প্লে করেছে এবং সেটা নানা মাত্রায়। এদের একটা বড় অংশ ছিলো এই দেশের তরুনদের এটা বোঝানো যে এই দেশে একটা পরিবর্তন দরকার এবং এই সরকার সব শেষ করে দিচ্ছে। ফলে তাসনিমদের প্রথম মিসাইল ছিলো ওবায়দুল কাদেরের দিকে। ওবায়দুল কাদের কয় টাকার ঘড়ি পরেন, কি পরেন এগুলো নিয়ে সে প্রথম শট টা খেলে। তরুনদের এটা বুঝিয়ে দেয়া, দেখো তো(মাদের নেতার ঘড়িড় দাম কয়েক কোটি টাকা। তাসনিম সব সময় প্রচার করে যে, তাকে আর্মির অমুক টেক্সট করেছে, তমুক টেক্সট করেছে। এই পুরা ব্যাপারটাই ভুয়া। ও দেখাতে চায় আর্মির মধ্য থেকেই তাকে কেউ ইনফো দিচ্ছে, এবং এই করে সে একটা অবিশ্বাস জন্ম দিতে চায় এই বাহিনীতে। সেনাবাহিনীর অফিসারদের আর খেয়ে দেয়ে কাজ নেই, তাসনিমের মত এক অজাত শত্রুর সাথে তারা টেক্সট চালাচালি করবে। সেনাবাহিনীর মধ্যে এম আই, ডি জি এফ আই, এদের ক্ষমতা, এদের নেটোয়ার্ক সম্পর্কে যাদের ন্যুনতম ধারনা রয়েছে, তারা জানবেন কোনো সার্ভিং অফিসার, কখনোই তাঁদের নিয়ম-শৃংখলার বাহিরে যাবেন না। এগুলো হচ্ছে তাসনিমের ট্রিক। ও এগুলো দিয়ে সেনাবাহিনীকে প্রশ্নবিদ্ধ করতে চায়। আপনি যদি এখন দেখেন এই বাহিনীর কেউ তাসনিমকে টেক্সট করছে, আপনি তো অবাক-ই হবেন। হবেন না? এই অবাক হওয়া থেকেই আপনার সন্দেহ তৈরী হবে। আর তাসনিম চায় এই সন্দেহ। দেশের মানুষের ভেতর সন্দেহ ঢুকিয়ে দিতে। ঠিক ৭৫-এর আগে সাপ্তাহিক হলিডের সম্পাদক এনায়েতুল্লাহ খান মিন্টু যা করতে চেয়েছিলো। ঠিক তেমন। কিংবা বাসন্তী জাল পরিহিত শাড়ী পড়ে আছে আর বঙ্গবন্ধু নাকি কোটি কোটি টাকা খরচ করে ছেলেদের বিয়ে দিয়েছেন, এসব মিথ্যাচার করেই বঙ্গবন্ধুকে হত্যা করবার গ্রাউন্ড তৈরী করা হয়। সাম্প্রতিক এই যুদ্ধে প্রধান টার্গেট ছিলেন মাননীয় প্রধানমন্ত্রী এবং সেনাপ্রধান আজিজ আহমেদ। আর সেই সেনাপ্রধান আজিজ আহমেদকে-ই প্রথম টার্গেট করে সি আই এ। আমি খুব সামান্য একজন মানুষ হিসেবে এই যুদ্ধে কিভাবে কিভাবে যেন জড়িয়ে পড়ি। আর তারপরেই শুরু হয় সমস্ত বিপত্তি। ব্যাক্তিগত আক্রমণ আর আক্রমণ। দুইদিন পরে পর পোস্টে আমাকে ব্যক্তি আক্রমণ। আমি সব কিছুই ইগনোর করে গিয়েছি। এবং যাবও। কারন আমি শেখ হাসিনার ভাই। তাঁর জন্য জীবন সঁপে দিয়েছি। এটা কথায় না, কাজে প্রমাণ করে দিবো ইনশাল্লাহ। আমাকে দিয়ে কি প্রাক্তন বিচারপতি তাঁর বই লেখাতে পেরেছেন? মন্ত্রীত্বের লোভ, এম পি হবার লোভ কিছুতেই কাজ হয়েছে? আমি আমার বোনের পাশেই ছিলাম একজন ক্ষুদ্র মানুষ হিসেবে। আর তাই সমস্ত ক্রোধ আমার উপর। কেন আমি আজিজ সাহেবের ভাইদের নিয়ে লিখেছি। কেন আমি দেখিয়েছি জোসেফ, হারিস, আনিস আহমেদের উপর মামলা ছিলো মিথ্যে। কেন আমি আল জাজিরার ডকুর বিরুদ্ধে দাঁড়িয়ে গেছি একা যোদ্ধার মতন। তাসনিম আমার ডিগ্রী, আমার প্রোফেশনাল অবস্থান নিয়ে প্রশ্ন তুলেছেন। আমিও মনে করি সব কিছু পরিষ্কার হয়ে যাওয়া উচিৎ এবং আমি যেহেতু সমাজের একটা স্থান জুড়ে আছি, আমার পাঠক, শুভাকাংখী ও শুভানুধ্যায়ীদেরও সব কিছু জানা উচিৎ। সেটি যে কোনো প্রশ্নের উত্তর। ফলে আমি আমার প্রফেশনাল সার্টিফিকেট যতদূর সম্ভব ব্যক্তিগত তথ্যাদি মুছে দিয়ে প্রকাশ করলাম। বাংলাদেশী নাগরিক হিসেবে আমি খুব সম্ভবত খুব অল্প কয়েকজনের ভেতর আমি একজন যিনি একই সাথে ইংল্যান্ড, অস্ট্রেলিয়া ও নিউজিল্যান্ডে আইন পেশা করবার ক্ষমতা রাখেন। যাদের দরকার সেইভ করে রাখবেন। যাদের দরকার আলোচনা করবেন। এইসব ফালতু বিষয়ে এটাই আমার প্রথম এবং শেষ পোস্ট। পুনশ্চঃ নাম বিভ্রাট। সার্টিফিকেটে আমার নাম দেখা যাচ্ছে গোলাম মারুফ। মেট্রিক পরীক্ষার সময় রেজিস্ট্রেশনে ভুল, হওয়ায় আমার পুরো নাম গোলাম মারুফ মজুমদার আসেনি। আমিও আর ঠিক করিনি। কিন্তু সাম্প্রতিক সময়ে মজুমদার টাইটেল, মানে আমার ফ্যামিলি নেইম আমি লাগিয়ে নতুন পাসপোর্ট করি। আমার ডাক নাম নিঝুম। এইবার আমি সিদ্ধান্ত নিয়েছি এই লেখক নাম আর কেতাবী নাম দুইটাই মার্জ করে একেবারে নাম নিঝুম মজুমদার করে নিবো। যাদের নাম নিয়েও প্রশ্ন রয়েছে, তাঁরাও জেনে নিলেন এই সুযোগে।
নাসির উদ্দিন আহমেদের বাসা থেকে তিনজন নারীকে গ্রেফতার করে তাঁদের ঢালাওভাবে মিডিয়াতে রক্ষিতা বলা হচ্ছে এবং কমিশনার হারুন সাহেব প্রকাশ্যেও তা বলছেন। একজন তদন্তকারী কর্মকর্তা কিভাবে এই রকমভাবে কথা বলতে পারেন? পরিমনি'র পক্ষে লড়ে যাওয়াদের কিন্তু এই নিয়ে একটি প্রশ্নও নেই, কোন ক্ষমতাবলে এই তিন নারীকে রক্ষিতা বলা হচ্ছে কিংবা কোন আদালতে কিংবা কোন সার্টিফিকেটে তাঁরা রক্ষিতা বলে পরিচিতি পেয়েছে? একজন সাংবাদিককে কি আপনি প্রশ্ন করতে দেখেছেন এই নিয়ে ? টিভিতে কি একটি রিপোর্ট এসেছে এই নিয়ে? সমস্ত সাংবাদিকরা কি পরির বাসায় যেভাবে ছুটে গেছে, একইভাবে এই তিন নারির জন্য বা প্রতি এইভাবে ডেডিকেটেড ছিলো? উত্তর হচ্ছে, না ছিলোনা। চোখের সামনে এই বৈষম্য, এই পক্ষপাত, এই সিলেক্টিভ কান্না অনেক কিছু-ই বলে দেয়। অনেক কিছুর উত্তর দিয়ে দেয়। এই যে আপনাদের এই চিন্তার সংকীর্ণতা এটা নিয়ে আপনারা আবার অন্যকে দোষ দেন, 'ভাই আপনি এক পেশে লিখেছেন, খেলবো না আপনার সাথে' জাস্ট একটু ধরিয়ে দিলাম আর কি... 
পরিমনি নামের ভদ্রমহিলা থানাতে যে এজাহার লিখেছেন সেটি খুঁটিয়ে খুঁটিয়ে পড়লাম। এজাহারে বলা ঘটনার সাথে গত একদিন ধরে উনি যা মিডিয়াতে বলেছেন সেটার নানাবিধ অসামঞ্জস্য/ইনকনসিসটেন্সি প্রবল ভাবে পরিলক্ষিত হয়েছে। এই অসামঞ্জস্যতা ঘটনার বয়ানকে দূর্বল করে; মামলাকে দূর্বল করে এবং একইসাথে পুরো ঘটনার প্রতি মানুষের অবিশ্বাসও জন্মে। পরি'র এই বক্তব্যের অসাঞ্জস্যতাগুলো আসলে কেমন, কি তার আইনী অভিঘাত সেগুলো বলবার জন্যই এই লেখা। আসুন দেখি- এজাহারে শুরুতেই পরিমনি (সংক্ষেপে পরি) তাঁর নাম ব্যবহার করেছেন 'পরিমনি' হিসেবে। ভদ্রমহিলা সম্পর্কে জানতে গিয়ে দেখা গেলো উনার প্রকৃতনাম মোছাম্মৎ শামসুন নাহার স্মৃতি। তাঁর প্রাক্তন বিয়ের দু'টি কাবিন নামায় দেখলাম ভদ্রমহিলার উল্লেখিত নামটি, অর্থ্যাৎ মোছাম্মৎ শামসুন নাহার স্মৃতি লেখা রয়েছে। আরো অবাক করা বিষয় হচ্ছে পরি তাঁর দ্বিতীয় বিয়েতে মানে সৌরভ সাহেবের সাথে বিয়েতে নিজেকে 'কুমারী' পরিচয়ে বিয়ে করেছেন। কেন তিনি তা করেছেন সেটা বোধগম্য হয়নি আমার। নাম নিয়ে বিভ্রাট কাটতে না কাটতেই দেখা গেলো দুটি কাবিন নামার প্রথমটিতে নিজের বয়স লিখেছেন ১৮ বছর (যেই বিয়ে ২০০৯ সালে হয়েছে)। আবার দ্বিতীয় বিয়েতে ভদ্রমহিলার জন্ম তারিখ লেখা রয়েছে ১৫/১২/১৯৯২। মানে দাঁড়ায় এই মুহুর্তে তাঁর বয়স ২৮ বছর ৬ মাস ৩ দিনের মতন। কিন্তু বর্তমানের আলোচ্য মামলার এজাহারে পরি তাঁর বয়স লিখেছেন ২৫ বছর। কেন মিথ্যে বয়স লিখেছেন আমি জানিনা। তাহলে দেখা যাচ্ছে মামলায় পরির নাম ও বয়স দুটোই তাঁর নিজের-ই গুরুত্বপূর্ণ দলিল-পত্রের সাথে মিলছে না। নাম আর বয়সের প্রসঙ্গ নিয়ে এসেছি এই কারনে যে, এই মামলার আইডেন্টিফিকেশনে খুব গুরুত্বপূর্ণ একটা ভূমিকা রাখবে, এটা বলা বাহুল্য। এই ছাড়া কাবিন নামায় দ্বিতীয় বিয়ের ক্ষেত্রে তিনি নিজেকে 'কুমারী' দাবি করেছেন, যা প্রতারণার সামিল। তাঁর প্রথম বিয়ের তথ্যটি সত্য হয়ে থাকলে, দ্বিতীয় বিয়ের কাবিন নামায় প্রদত্ত তথ্য মিথ্যে ফলে এখানে এই বিষয়টি সামনে আসতে পারে বলে আমি মনে করি। এখানে পরি'র 'প্রতারনা করবার টেন্ডেসি' রয়েছে, এই তর্কে নথি হিসেবে আসতে পারে। নাম ও বয়সের পর এজাহারের অন্য বিষয় এসে যাচ্ছে। পরি তাঁর এজাহারে দুটি গাড়ি নিয়ে বনানী থেকে উত্তরার দিকে রওয়ানা হয়েছেন বলে লিখেছেন। কিন্তু প্রিন্ট ও ইলেক্ট্রনিক মিডিয়ায় দু'টি গাড়ীড় তথ্য পরির বরাতে/বয়ানে শুনিনি। বারবার একটি গাড়ির কথাই জেনেছি। ইনফ্যাক্ট, পরি নিজেই বলেছেন তাঁর সাথে থাকা বনি নামের মেয়েটার মা অসুস্থ, তাঁর মায়ের জন্য ঔষধ কেনার জন্য বের হয়েছেন বলেও একটি সাক্ষাৎকারে দেখলাম যেটি আমার কাছে রয়েছে। ঢাকা বোট ক্লাবে পরি ও তাঁর দল সম্পূর্ণ নিজের বিবেচনায় প্রবেশ করেছেন। অন্তত এজাহারে এটা স্পস্ট। একই সাথে তিনি দাবী করেছেন তাঁর সাথে থাকা বনি নামের মেয়েটির প্রাকৃতিক ডাকে সাড়া দেবার প্রয়োজন হয়ে পড়েছিলো, ফলে তাঁরা সেখানে গেছেন। আরেকটা ব্যাপার আজকে একাত্তর টিভি মারফত জিমি'র মুখে পরিষ্কার শুনলাম যে, পরিদের দলটি বোট ক্লাবে ঢুকতে চেয়েছে কিন্তু শুরুতে ঢুকতে পারে নাই কারন যেই ড্রেস কোড সেখানে অবশ্য পালনীয় সেই ড্রেসে জিমি ছিলেন না। জিমির ভাষায়- 'হাতাকাটা গেঞ্জি আর শর্টস পরেছিলাম বলে ঢুকতে পারছিলাম না' ফলে ফোন করে অনুরোধ করে সেখানে ঢুকতে হয়েছে। তো ফোনটা দিয়েছে কে? ফণ দিয়েছে অমি। কিন্তু মামলার এজাহারে বলা হচ্ছে তুহিন সিদ্দিকী অমি নামের এক লোক, যিনি পরিদের সাথে ছিলেন তিনি নাকি 'এই জায়গাটা সুন্দর তোমরা আসতে পারো' ইত্যাদি ইত্যাদি বলে ঢুকিয়েছেন' তাহলে এইখানে দুইটা বক্তব্য আমরা দেখতে পাচ্ছি। (১) পরি বলতে চাইছে অমি নামের ছেলেটা চালাকি করে পরিদের সেখানে ঢুকিয়েছে (২) পরির বোন বনি'র ওয়াশ রুম ব্যবহার করার দরকার পড়েছে বলে তাঁরা সেখানে অনুরোধ করে ঢুকেছেন। দুটো বক্তব্য একটি আরেকটির সাথে চরমভাবে সাঙ্ঘর্ষিক। তাহলে কি ব্যাপারটা দাঁড়ালো এমন যে, গাড়িতে করে উত্তরা যাবার সময় পরির বোনের ইমার্জেন্সি ওয়াশ রুম ব্যবহার করবার দরকার পড়ে আর সে কারনেই কাছে থাকা বোট ক্লাবে তাঁদের গাড়ি থামে (গাড়ি দুইটা না একটা এটাও ধোঁয়াশা)। কিন্তু পরি এই ব্যাপারটা এখন বলছে অন্যভাবে। যেমন- অমি গাড়ি থামিয়ে দুই মিনিট একটা কাজ শেষ করেই চলে আসবে এমন বলেছে, কিংবা তোমরা এই ক্লাব ঘুরে দেখতে পারো যায়গাটা ভালো ইত্যাদি। মানে দাঁড়ায় পরি প্রমাণ করতে চাইছে ট্রিক করে তাঁদের এই ক্লাবে ঢুকানো হয়েছে, পরি ও তার দলের ইচ্ছেতে নয়। যিনি এই এজাহার লিখেছেন বেশ বুদ্ধি করে গল্প সাজিয়েছেন বলে মনে হচ্ছে। তাহলে ক্লাবে ঢুকার ব্যাপারে এখানে একটা হাইপোথিসিস দাঁড়িয়ে যাচ্ছে আর সেটা হচ্ছে- 'নিজেদের প্রয়োজনেই ক্লাবে ঢুকেছেন পরি ও তার দল' এজাহারে পরি লিখেছেন তারা বারের কাছে থাকা টয়লেট ব্যবহার করেন এবং তারা টয়লেট থেকে ফিরতেই ১ নং বিবাদী/অভিযুক্ত, মানে নাসির উদ্দিন আহমেদ তাঁদের কফি অফার করেন। টয়লেট ব্যবহার করবার লেখা লিখতে গিয়ে সেখানে পরি লিখেছেন 'আমরা'। আমি এই অংশটা বুঝিনি। প্রকৃতির ডাকে সাড়া দেবার দরকার হোলো বনি নামের মেয়েটির, কিন্তু টয়লেট ব্যবহার করছেন একসাথে সবাই। অন্তত, 'আমরা' শব্দটা সেটাই বুঝায় বা সেদিকেই নির্দেশ করে। আবার আজকে বি বি এস নামের একটি চ্যানেলে দেখলাম জিমি নামের একজন ব্যক্তি যিনি পরি'র কস্টিউম ডিজাইনার (জায়েদ খানের ভাষায় 'ড্রেস ম্যান'), তাঁকে উদ্বৃত করে পরি বলছেন, প্রকৃতির ডাকে সাড়া দিতে গিয়েছিলেন জিমি, কিন্তু এজাহারে সেটির উল্লেখ নেই। বনির সাড়া দেয়ার ব্যাপারটা এজাহারে রয়েছে কিন্তু জিমির সাড়া দেবার ব্যাপারটা নেই। কেন নেই? পরি এজাহারের পরবর্তী পর্বে বলছেন এই টয়লেট থেকে বের হবার পর তাদের কফি অফার করা হয় এবং তারা তা এড়িয়ে যান। এরপর ১ নং অভিযুক্ত ব্যাক্তি নাসির উদ্দিন জোর করে তাদের মদ খাইয়ে দেন। এজাহারের এই অংশটি আসলে খুব দূর্বল বলে আমার মনে হয়েছে। আইনজীবি না, একেবারে সাধারণ মানুষ হিসেবেও যদি পুরো ব্যাপারটা ভাবি তাহলে কি এটা বিশ্বাসযোগ্য যে, কফি খেতে কয়েকজন মানুষ অস্বীকৃতি জানাবার পর জোর করে পরিকে ধরে মদ খাইয়ে দেবে? আমার ধারনা এই মদ খাইয়ে দেবার আগে (যদি তা সত্য হয়) এবং কফি অফার করবার মধ্যবর্তী স্থানে আরো 'কিছু' রয়েছে যা পরি এজাহারে লেখেন নি। কিন্তু ইন্টারেস্টিং বিষয় হচ্ছে, পরী টিভি চ্যানেলগুলোতে একবার বলেছেন কফি'র ভেতর ড্রাগ বা এই জাতীয় কিছু মিশিয়ে দেয়া হয়েছে আবার একইদিকে আরেক যায়গায় বলছেন মদের ভেতর কিছু মিশিয়ে দেয়া হয়েছে। দুইটি বক্তব্য দুই রকমের এবং খুবই সন্দেহ উদ্রেককারী। এই যে মদের ভেতর নেশা জাতীয় কিছু বা ড্রাগ মিশিয়ে দেবার কথা বলছি, এটি আবার একজন পুলিশ অফিসারও পরিকে কৌট করে টিভিতে বলেছে যেই ভিডিও আমার কাছে রয়েছে কিন্তু অবাক করা বিষয় হচ্ছে, পরি এই মদের ভেতর কিছু মিশিয়ে দেবার ব্যাপার আবার এজাহারে লেখেন নি। কেন লিখেন নি? আবার এজাহারে মদ খাইয়ে দেবার 'চেষ্টার' কথা বলা হয়েছে, মদ খাইয়ে দিয়েছেন বা তিনি তা খেয়েছেন এই কথা লেখা নেই। যেহেতু পরী চেষ্টার কথা লিখেছিলেন, ফলে আমরা ধরে নিতে পারি যে মদ আসলে তিনি খান নি, শুধু অপরপক্ষ চেষ্টা করেছেন। পরি এজাহারের পরের অংশে লিখেছেন মদের গ্লাস ছুঁড়ে মারে নাসির উদ্দিন, আঘাত করে কস্টিউম ডিজাইনার জিমিকে এবং তিনি যখন ৯৯৯ নাম্বারে ফোন করেন তখন তাঁর ফোনটি দুইবার ছুঁড়ে ফেলে দেন নাসির উদ্দিন আহমেদ। কিন্তু ইলেক্ট্রিনিক মিডিয়াতে জিমি বলেছে অন্য কথা। তিনি বলেছেন ৯৯৯-এ তাঁরা ফোন দেন এবং কিছুক্ষন পরে তারা দেখেন দরজার সামনে নাসির উদ্দিন। এইটুকুই। ফোন ছুঁড়ে ফেলেছেন না ফেলেন নি, এই বক্তব্য আর জানা যায়না। ইনফ্যাক্ট জিমি ও পরি দুইজনই দাবী করেছেন পরির অক্সিজেন লেভেল কমে গিয়েছিলো কিন্তু আমরা ঘটনার পর পর পরি ও জিমি কাউকেই বলতে শুনছি না যে তারা ইমিডিয়েট সেখান থেকে চিকিৎসা নিতে গিয়েছেন কিনা। এদিকে পরি দাবি করছেন জখমের পর পরির ঠোঁট কেটে গেছে এবং দাঁত নড়ে গেছে। কিন্তু ঘটনার পরপর তাঁরা চিকিৎসা নিতে গিয়েছেন এমন কোনো কিছু তারা না বলেছেন এজাহারে, না বলেছেন টিভিতে। তাহলে কি তাঁদের বলা আঘাত পাওয়া ব্যাপারটা মিথ্যে? পরি এজাহারে লিখেছেন তাঁরা ঘটনার পর গাড়িযোগে প্রায় অচেতন অবস্থায় রাত ৩ টার দিকে বাসায় ফিরে আসেন। কিন্তু পুলিশ বলছেন কিংবা প্রকাশিত সিসিটিভি ফুটেজ মারফত জানা গেলো যে পরি থানাতে রাত ৩ টা ২০ বা ৩০ এর দিকে এসেছেন। আবার তিনি কর্তব্যরত পুলিশ অফিসারের সাথে কি কথা হয়েছে সেটাও রেকর্ড করেছেন অনৈতিকভাবে এবং প্রকাশ্য টিভিতে সেটা সাংবাদিকদের পাঠাইয়ে দিচ্ছেন। এমন 'প্রায় অচেতন ব্যাক্তি' মাথা ঠান্ডা করে বক্তব্য রেকর্ড করেন কিংবা সময়ের এত বড় হেরফের কি করে হয়? ইনফ্যাক্ট থানাতে আসার কথা এজাহারে লেখাই নেই। পরি এজাহারে দাবী করছেন পূর্ব পরিকল্পিতভাবে অমি নামের লোকটি তাদের ডেকে বোট ক্লাবে নিয়ে যায় কিন্তু আমি বুঝতে পারছিনা পরির বোনের যে প্রকৃতির ডাকে সারা দিতে যাওয়া কিংবা জিমির প্রকৃতির ডাকে সাড়া দিতে যাওয়া, এগুলোও কি পূর্ব পরিকল্পিত তাহলে? এজাহারে ঠিক এইভাবে নাম, বয়স কিংবা ঘটনার বর্ণনার বিভ্রাট নজরে এলো ফলে এগুলো লেখার প্রয়োজন মনে করলাম। তবে, আমার ব্যাক্তিগত অবজারভেশন হচ্ছে, এই বোট ক্লাবে একটা অপ্রীতিকর ঘটনা ঠিকি ঘটেছে তবে সেটা ধর্ষনের চেষ্টা হবার সম্ভাবনা কম। মারামারি হয়েছে কিংবা একপক্ষ এমন কিছু করেছে যেখানে আরেকপক্ষ মার দিয়েছে সিকিউরিটি গার্ড আর লোকবল সহ। ধর্ষনের চেষ্টা ব্যাপারটা আমার কাছে স্রেফ ঘটনাকে স্পাইস-আপ করার জন্য করা হয়েছে বলেই এখন মনে হচ্ছে। আরেকটা ব্যাপার পরি নিজেই ইলেক্ট্রনিক মিডিয়াতে নিজেই পরিষ্কার বলেছে যে নাসির উদ্দিন আহমেদ মদ্যপ ছিলো। যদিও তা এজাহারে লেখা নেই। তবে এরি মধ্য দিয়ে নাসিরের হাতে উঠে এলো, বিরাট ডিফেন্স। ইন্টক্সিকেটেড ছিলো, এমন। আর হত্যার চেষ্টার অভিযোগ? সেটা এজাহারেই লেখা নেই। অবশ্য বাংলাদেশে কেউ কাউকে একটা থাপ্পড় দিলে আর সেটার প্রেক্ষিতে মামলা হলে এই হত্যার চেষ্টা অটো দিয়ে দেয়া হয়। এই দেশে এটাই একটা রীতি। আমি চাই সেখানে একটা সামান্য অপরাধ হয়ে থাকলেও সেটার বিচার। যদি পরি আগে গায়ে হাত তোলে সেটার বিচারও যেমন চাই একই সাথে নাসির অপরাধ করেছে এমন প্রমাণ পাওয়া গেলে তারও বিচার চাই। তবে শুধু নিজের ভেতরের ঝাল মেটাবার জন্য মিথ্যে ধর্ষনের অভিযোগ দেয়াটা শুধু অন্যায়-ই নয়, বরং এটা একটা ক্রাইম। এতে করে সত্যকারের ভিকটিমদের প্রতি মানুষের আস্থা উঠে যায়। আমার চোখে এরাই বড় ক্রিমিনাল। 
সুনির্দিষ্টভাবে এই বাংলাদেশে যখন একটা ঘটনা ঘটে যায়, জনতার একটা বড় অংশ কোনো না কোনো পক্ষ নিয়ে নেয় এবং আপনি সেই বড় অংশের মতামতের বিপক্ষে গেলে কিংবা সেই অংশের ব্যতিক্রম বক্তব্য দিলেই আপনার উপর নেমে আসবে মহাবিপদ। মজার ব্যাপারটি হচ্ছে, এই অংশ আবার একটা নিরপেক্ষ তদন্ত চায়, নিরপেক্ষ বিচার চায়। যেমন ধরেন পরীমনির ইস্যু। সবাই (বেশীরভাগ) পরীমনি ইস্যুতে সুনির্দিষ্ট কিছু ব্যাপারে এক হয়েছে। ঙ্কি সেটা? সেটা হচ্ছে- যার বিরুদ্ধে অভিযোগ অর্থ্যাৎ সেই নাসির লোকটি খারাপ, সে অন্যায় করেছে ফলে তার শাস্তি দিয়ে দাও। মানে এক কথায় মিডিয়া ট্রায়াল। আমি বলেছি, পরীমনি যে বক্তব্য রেখেছে সেখানে আমার খটকা রয়েছে এবং আমি এই বক্তব্যে কনভিন্সড না। আমার মনে হয়েছে পুরো ঘটনার ফ্যাক্ট কাভার হচ্ছেনা। এখানে এমন কিছু ব্যাপার রয়েছে যা এখনো আমাদের অজানা এবং এইসব ফ্যাক্ট না জানলে কোনো পক্ষের উপর সুবিচার হয়না। ফলে আমি নাসির ইউ মাহমুদের বক্তব্য জানতে চেয়েছি। কেউকেউ আমাকে বলছে, ঘটনার পরপর পরী ট্রমাটাইজড ছিলো ফলে তার কথায় অসংলগ্নতা থাকতে পারে। এটা স্বাভাবিক। আমার প্রশ্ন হচ্ছে, এই যে পরী এখন থানায় গিয়ে মামলা করছে, এটার ভেতর থেকে যদি এখন অসংলগ্নতা বের হয় তাহলে আমার মত এইবার থানাকে বা আদালতকে বুঝ দিতে পারবেন এই বলে যে, 'প্রিয় থানা কিংবা প্রিয় আদালত, এজাহারটা আরেকবার দেন, আমরা আবেগে ভুল লিখছি এখন ঠিক করে দেই আবার?' পারবেন বলতে? পারবেন না। কারন আইনের কাছে এসব আবেগের সামান্য দাম নেই। আইন দেখবে বাদী-বিবাদী-সাক্ষীর বক্তব্য। এটাই নিয়ম। এটাই বিচারের পদ্ধতি। কিছুক্ষণ আগে, নাসির ইউ মাহমুদের বক্তব্য মিডিয়ার কল্যাণে শুনলাম। হাস্যকর এক বক্তব্য দিয়েছেন এই লোক। দামী মদের বোতল না দেয়াতে নাকি আর সেটা আটকাতে নাকি এই ঘটনা ঘটেছে। এসব কি বিশ্বাসযোগ্য ঘটনা? আমার মতে, না। এই বক্তব্য হাস্যকর ও কনভিন্সিং নয়। পরীমনি এবং নাসির, এই দুইজনের একজনের বক্তব্যও পরিষ্কার না। দুইজন-ই ঘটনার অনেক ফ্যাক্ট লুকাচ্ছেন, আড়াল করছেন বলে আমার মনে হয়েছে। মামলার এজাহারটা পেলে খুব ভালো হতো। পরীর বক্তব্যের পরিষ্কার ভার্সন পড়তে পারতাম। কিন্তু এখন পর্যন্ত, অন্তত আমার কাছে এই ঘটনা পরিষ্কার না। না পরীর কাছ থেকে না নাসিরের কাছ থেকে। আর পরিষ্কারনা বলেই বারবার বলছি, 'নট কনভিন্সড এট অল' 
পরীমনি নামের ভদ্রমহিলার বক্তব্য মন দিয়ে শুনলাম মোট তিনবার। আমি তাঁর বেশকিছু বক্তব্য নোট করেছি যেগুলো নিয়ে আমার তীব্র খটকা আছে কিংবা ফারদার প্রশ্ন রয়েছে। আমি পরীমনির বক্তব্যে পুরোপুরি কনভিন্সড নই। একইদিকে যার বিরুদ্ধে অভিযোগের আঙ্গুল, সেই নাসির ইউ মাহমুদের বক্তব্যটাও শোনা জরুরী। দুই পক্ষের কথা না শুনে জাজমেন্টাল হতে চাইনা। তবে এই ঘটনায় মামলা হয়েছে। এবার নিশ্চই দুই পক্ষের বক্তব্য জানা যাবে।
তাসনিম খলিল মিথ্যে বলছে। সেনাপ্রধান আজিজ আহমেদের বিদায় প্রাক্কালে যেসব ক্যান্টনমেন্টে তিনি যাবেন, সেখানে কি করবেন, কি খাবেন, কোন গাড়িতে চড়বেন এগুলো সব আগের থেকেই নির্ধারিত ছিলো। এই যে তাসনিম বলে বেড়াচ্ছে জেনারেল আজিজকে গণভবনে যেতে মানা করা হয়েছে, ব্লা ব্লা ব্লা, এটা সম্পূর্ণ মিথ্যে কথা। সেনাবাহিনী কোনো ধুন-ফুন সংস্থা নয় যে তারা সকালে মেসেজ পেয়ে দুপুরে শিডিউল সাজায়। সেনাপ্রধান কোথায় যাবেন, কিভাবে যাবেন এগুলো তাঁর নিরাপত্তা টিম আগে থেকেই জানে এবং সেভাবেই শিডিউল সাজানো থাকে। আর বিদায়ী সেনাপ্রধান রেওয়াজ অনুযায়ী বড় ক্যান্টনমেন্টগুলোতে পরিদর্শনে যান। এটাই নিয়ম। আজকে যে তিনি নতুন বিমান বাহিনী প্রধানের র‍্যাংক ব্যাজ পরাবার প্রোগ্রামে যাবেন না, এটা অনেক আগের থেকেই নির্ধারিত কেননা অনেক আগের থেকেই তাঁর শিডিউল ছিলো আজকে সাভার ক্যান্টনমেন্ট ও ঘাটাইল ক্যান্টনমেন্টে যাবেন। ফলে তাঁর স্থানে র‍্যাংক ব্যাজ পরিয়েছেন ২৪ জুন থেকে নতুন যোগ দিতে যাওয়া সেনাপ্রধান শফিউদ্দিন সাহেব। এটা সেনাবাহিনীতে খুবই সাধারণ ঘটনা। কিন্তু এই ঘটনাকে রং-চঙ মেখে সামনে আনবার অন্য কারন রয়েছে। চাকুরী শেষ হবার আগ মুহুর্তে খুব অল্প সময়ের ভেতর তাঁর গুরুত্বপূর্ন ক্যান্টনমেন্টে যেতে হবে, অফিসারদের সংবর্ধনা অনুষ্ঠানে যেতে হবে, এগুলো সেনাবাহিনীর দীর্ঘদিনের রেওয়াজ। ইনফ্যাক্ট ১৭ তারিখ বি এম এ-তে পাসিং আউট অনুষ্ঠানে তিনি যোগ দেবেন, এগুলো সব পূর্ব নির্ধারিত। কিন্তু প্রশ্ন হচ্ছে, কেন সেনাপ্রধানের বিরুদ্ধে তাসনিম খলিলের এই তীব্র আক্রোশ? কেন দিনের পর দিন জেনারেল আজিজের বিরুদ্ধে মিথ্যাচার করে যাচ্ছে CIA এর এই এজেন্ট? ভাবুন। ভাবুন। ভাবা প্র্যাক্টিস করুন।
সম্মানিত সেনাপ্রধান আজিজ আহমেদকে রাষ্ট্র ২০১৮ সালে নিয়োগ দিয়েছিলো ৩ বছরের জন্য। তিনি ৩ বছর মেয়াদ পূর্ণ করে অতি সম্মানের সাথে আগামী ২৫ শে জুন অবসরে যাবেন একেবারে সমস্ত ট্র্যাডিশন অনুসরণ করেই। বর্তমান সেনাপ্রধান শুধু বাংলাদেশের সেনাবাহিনীর প্রধান হিসেবেই নয়, বর্ডার গার্ড বাংলাদেশেরও প্রধান (মহাপরিচালক) ছিলেন টানা ৪ বছর। সেখানেও তিনি তাঁর পূর্ণ মেয়াদ শেষ করেই গিয়েছিলেন। অতীতে সমস্ত সেনাপ্রধান (কিছু ব্যতিক্রম বাদে) এভাবেই তিন বছরের জন্য সার্ভ করে অবসরে গিয়েছিলেন। ইনফ্যাক্ট নতুন নিয়োগপ্রাপ্ত সেনাপ্রধান জনাব শফিউদ্দিন সাহেবও ৩ বছরের জন্য নিয়োগ পেয়েছেন। কিছু ব্যক্তি এমনভাবে আওয়াজ করছে, যাদের কথা শুনে মনে হতে পারে সেনাপ্রধান তাঁর মেয়াদ পূর্ণ হবার আগেই এরা তাঁকে সরিয়ে দিয়েছে। আদতে ঘটনা একেবারেই তা নয়। তিনি যথাযোগ্য মর্যাদায় তাঁর মেয়াদ পূর্ণ করে অতি সম্মানের সাথে অবসরে যাচ্ছেন এবং পরবর্তী এক বছর তিনি এল পি আর-এ থাকবেন। বাংলায় একটা শ্লোক রয়েছে, 'পাগলের সুখ মনে মনে, দিনের বেলা তারা গোনে', এদের অবস্থা হয়েছে এই শ্লোকের মতন।
লেঃ কর্ণেল আব্দুল্লাহ ইবনে যায়েদ ভাই। আন্তঃবাহিনী গণসংযোগ অধিদফতরের পরিচালক। বিনয়ী, সৎ এবং পরিশ্রমী একজন অফিসার। এত ব্যস্ততার মধ্যেও ভাই প্রচুর বই পড়েন। মুক্তিযুদ্ধ, বাংলাদেশ প্রশ্নে অবিচল এক মানুষ। আমার লেখা তিনটি বই তাঁর হাতে আজ দিলাম। সময় পেলে তিনি রিভিউ লিখবেন, এই আশা করি।
পাঠকদের জন্য সুখবর হচ্ছে, বাতিঘরের সবগুলো শাখায় এখন পাওয়া যাচ্ছে আমার তিনটি বই।
ব্যারিস্টার বিপ্লব বড়ুয়া ভাই। তাঁর একটা বড় পরিচয় তিনি বাংলাদেশ আওয়ামীলীগের দফতর সম্পাদক এবং মাননীয় প্রধানমন্ত্রীর বিশেষ সহকারী। অসম্ভব রকমের বিনয়ী ব্যক্তি এবং প্রচুর পড়ালেখা করেন। আমার লেখা তিনটি বই তাঁর হাতে দিলাম। আশা করি বইয়ের উপর একটা রিভিউ পাবো ভাইয়ের কাছ থেকে।
কট। আল জাজিরা সামি’র রিপ্লাই। স্বীকার করে নিয়েছে যে কিশোরকে ও বিকাশে টাকা পাঠিয়েছে
বঙ্গবন্ধু এবং তাজ উদ্দিন আহমদকে কারা মুখোমুখি করে? কেন করে? কি তাদের উদ্দেশ্য? সোহেল তাজের সাম্প্রতিক এপ্রোচ আমার একদম ভালো লাগেনি। আমি সোহেল তাজকে অসম্ভব রকমের পছন্দ করি। তার অনেক কারন রয়েছে। কিন্তু তাঁর সাম্প্রতিক লেখালেখি, আমাকে আহত করেছে। এই লেখাটি দীর্ঘ কিন্তু লেখায় যেসব তথ্য ব্যবহার হয়েছে সেগুলোর পেছনে প্রচুর পরিশ্রম গেছে আমার। আশা করি এই ধরনের লেখাকে আপনারা মূল্যায়ন করতে জানেন। এই বিস্তারিত লেখাটি থেকে আপনি বেশ কিছু তথ্য পেতে পারেন বলেই আমার মনে হয়।
৬ দফা সম্পর্কিত নানাবিধ বিতর্কের জের ধরে ভাবলাম সেই সময় তাজউদ্দিন আহমদ এই ৬ দফা সম্পর্কে কি লিখেছিলেন সেটা পুনরায় অনেককেই মনে করিয়ে দেয়াটা জরুরী। ১৯৬৬ সালে প্রকাশিত ৬ দফা প্রসঙ্গে আওয়ামীলীগ ৮ পৃষ্ঠার একটি পুস্তিকা বের করে। এই পুস্তিকার মুখবন্ধ লিখেন বাংলাদেশের প্রথম প্রধানমন্ত্রী বঙ্গতাজ তাজউদ্দিন আহমদ। তিনি এই মুখবন্ধের ৫ টি প্যারাতেই একটি সুনির্দিষ্ট লাইন বার বার লিখেন। কি সেই লাইন? তিনি তৃতীয় প্যারার প্রথম লাইনেই অন্যান্য শব্দের সাথে সুস্পস্টভাবে লিখেন- 'শেখ মুজিবুর রহমান সাহেবের ছয় দফা'। তিনি ৪র্থ প্যারার প্রথম লাইনে আবার লিখেন- 'শেখ সাহেবের ছয়-দফা কর্মসূচী' ঐ একই প্যারা, অর্থ্যাৎ ৪র্থ প্যারার ৫ম লাইনে তিনি আবার লিখেন- 'শেখ সাহেবের ছয় দফা কর্মসূচী' তিনি ৫ম প্যারার দ্বিতীয় লাইনে আবার লিখেন- 'শেখ মুজিবুর রহমান সাহেবের ছয় দফা কর্মসূচী' পুরো মুখবন্ধটি আমি ছবি আকারে মন্তব্যের ঘরে দিয়ে দিচ্ছি। এবার উপরের ঐ বারবার বলা বাক্যে 'শেখ মুজিবুরের/ শেখ সাহেবের ছয় দফা কর্মসূচী' বাক্যের সাথে আর কি কি বাক্য ছিলো মিলিয়ে নিজেরাই পড়ে নিন এবং অহেতুক বিতর্ক থেকে শত হস্তে দূরে থাকুন। উল্লেখ্য যে-ঐ একই বছরে 'আমাদের বাঁচার দাবী ৬-দফা কর্মসূচী' শীর্ষক পুস্তিকা প্রকাশিত হয়। লিখেছিলেন বঙ্গবন্ধু শেখ মুজিবুর রহমান। এই পুস্তিকার ১৫ পাতা জুড়ে ১৪ বার লেখা ছিলো 'আমার ৬ দফা প্রস্তাব' কিংবা 'আমার প্রস্তাব', কিংবা 'আমার প্রস্তাবিত' কিংবা 'আমি প্রস্তাব করিয়াছি' কিংবা 'আমার ৬ দফা' ইত্যাদি বাক্য। আশা করি মূল দলিল থেকে কৌট করা এই রেফারেন্স থেকে আপনারা নিশ্চিত হতে পারবেন ইতিহাসের অনেক কিছু। তাজউদ্দিন আহমদ পরিষ্কার করেই বলে দিয়েছেন এই ছয় দফা কার, কে প্রণয়ন করেছেন, কে প্রস্তাব করেছেন, কে সামনে এনেছেন, কে দাবী তুলেছেন, এটা কার ব্রেইন চাইল্ড ইত্যাদি... #অনেক_অনেক_পড়বো_ও_ফাউ_বিতর্ক_থেকে_শত_হস্তে_দূরে_থাকবো
প্রকাশনা অফিসে এসে দেখলাম রুবেল ভাই আমার তিনটা বইয়ের সেটের জন্য একটা অপূর্ব বক্স বানিয়ে ফেলেছেন। মন ভ'রে গেলো দেখে। ধন্যবাদ গ্রন্থিককে। যারা আমার গ্রন্থ কিনতে চান, তাঁরা গ্রন্থিকের সাথে যোগাযোগ করুন। এই ছাড়াও আমার বই ঢাকার বাতিঘর, রকমারি ডট কম-এও পাওয়া যাচ্ছে। 
কলিকাতা চা, আগা সাদেক লেন। লোকে বলে, ‘তান্দুরী চা’. চা টা খেতে অতি ফালতু। মাটির হাঁড়িতে পরিবেশন করেন তাঁরা। চা বানানো, এর প্রক্রিয়া ইন্টারেস্টিং। কিন্তু চা ভালো না হলে হাজার কাব-জাব করে কোনো লাভ নেই..
ঢাকার শুধু গুলশান-বনানী-বারিধারা এই এলাকাগুলো ছাড়া অন্য সব এলাকাগুলোর চিত্র কিংবা সেসব এলাকা দেখে এই শহরকে একটি সুঁতোয় গেঁথে ফেলতে পারি। কেবল পারিনা এই গুলশান-বনানীতে ঢুকলে। সেদিন Thai Emerald আর বাটলার্সে ঢুকে এক গভীর পর্যবেক্ষকের মত সব কিছু তাকিয়ে দেখতে শুরু করলাম। মনে হলো লিভারপুলের কোনো সৌম্য রেস্তোঁরা কিংবা ক্যামডেন টাউনের এক নিথর কফিশপে বসে আছি। গুলশান-বনানীতে যুবক-যুবতী-কিশোর-কিশোরীদের পোষাক ভিন্ন। তাঁদের বাহন ভিন্ন। তাঁদের ঘর-বাড়ি ভিন্ন। তাঁরা ইংরেজী ও বাংলা মিশিয়ে কথা বলেন। তাঁদের কথা শুনলে মনে হতে পারে, বাংলা বলবার মত কষ্ট আর অন্য কিছুতে হতে পারেনা। আমি ওভার হিয়ার করে দেখলাম তাঁদের নিজেদের ভেতরের করা আলোচনা আমাদের সমাজের কিছু নিয়ে নয়। অন্য জগতের আলোচনা। অথচ তার কিছুক্ষণ আগে আমি ছিলাম ফকিরাপুলের পানির ট্যাংকির গলিতে। সেখানে পাছা চুলকোতে চুলকোতে জাফরান রেস্টুরেন্টে্র সামনে এক কিশোর রাস্তার পাশে উনুনে মুরগী ভেজে যাচ্ছিলো, তারো পাশে পানির ট্যাংকির পাশ ধরে সারি সারি চায়ের দোকান। এসব চায়ের দোকানে সমাজের প্রান্তিক মানুষেরা চা পান করেন। এইসব লোকগুলোর মূলত পেশা ভ্যান চালানো, রিকশা চালানো, ভিক্ষুক, ফেরিওয়ালা ইত্যাদি। আমি তাঁদের সাথে চা পান করবার পর যখন থাই এমারেল্ড কিংবা বাটলার্সে গেলাম তখন মনে হোলো এই শহর তার বৈষম্যের এমন চিত্র থোড়াই কেয়ার করে। অনেকটা লস এঞ্জেলসে এমন চিত্র দেখতে পাওয়া যায়। আমি সেখানে বেভারলি হিলসে ঘুরেছি আর তার জৌলুস দেখেছি আবার ঠিক বেভারলি হিলস থেকে বের হয়ে পাশেই অসংখ্য ঘরহীন মানুষ দেখেছি। এই দেশটির সাথে আমি আমেরিকার এক ধরনের প্রবল মিল পাই। বিশেষ করে অর্থনৈতিক বৈষম্যের দিক থেকে এবং কিছু ক্ষেত্রে মানুষের আচরণের ক্ষেত্রে। এখানে বেশীরভাগ মানুষ 'লাউড'। পশ্চিমের ঘরহীনতা বেশীরভাগ সময় ব্যাক্তির ড্রাগে আক্রান্ত, ইচ্ছে করে বিপথে চলে যাওয়া ইত্যাদি দিয়ে সূচিত করা গেলেও এই শহরে সেটি কিংবা সেভাবে বলে দেয়া যায়না। এখানে খুব স্পস্টভাবে এবং একইসাথে অলিখিতভাবে বলে দেয়া হয়েছে 'আমি ধনী, তুমি গরীব' এই শহরের গুলশান-বনানী'র এলিট সাবার্বের সাথে ফকিরাপুল, বাসাবো, খিলগাঁ, রামপুরা ইত্যাদি মেলাতে গেলে আমি রীতিমত বিষ্ময়বোধ করি। ৫ টাকা দিয়ে চা পান করে এসে এই অঞ্চলে সেই চা আড়াইশো টাকা হয়ে যায়। আমি জানিনা সমাজের এই তীব্র বিভাজন নিয়ে আমাদের সাহিত্যিকেরা বিচলিত কিনা কিংবা এমন প্রেক্ষাপটে মনে রাখবার মত উপন্যাস লিখিত হয়েছে কিনা। এমন বিভাজন, এমন সুতীব্র পার্থক্য এড়িয়ে যাবার মত নয়। ঢাকাতে ঘুরে ঘুরে আমার মনে হয়েছে এই দেশটি কমিউনিস্ট আন্দোলনের এবং বিপ্লবের ব্রিডিং গ্রাউন্ড হতে পারতো কিন্তু কি এক বিষ্ময়কর কারনে এই দেশের কমিউনিস্টরা ব্যর্থ। এই দেশের মধ্যবিত্তরা শিক্ষা, সংস্কৃতি, রাজনীতি,প্রশাসন ইত্যাদি দাপিয়ে বেড়ালেও আমি লক্ষ্য করে দেখলাম এই অংশটি ধনীদের সেবা দাস হয়ে বেঁচে থাকতে চায় এবং এখানেই তাদের প্রকৃত সুখ খুঁজে পায়। ইনফ্যাক্ট, মধ্যবিত্ত তাদের জীবনের একমাত্র লক্ষ্য স্থির করে ধনী হবার জন্য। ফলে এই দেশে কখনো সমতা প্রশ্নে বিপ্লব হতে পারেনি। আমি প্রতি মুহুর্তে এই শহরকে দেখে যাই। পর্যবেক্ষণ করি। প্রবল ব্যাথা বোধে আক্রান্ত হই। কেন হই সে কথা আমি কাউকে বলবো না। 95 Comments 
এই শহর, শহরের রাস্তা-ঘাট, মানুষ, সারি সারি বৃক্ষ, গাছে বসে থাকা অলস কাক, কৃষ্ণচূড়া, অশ্বথ, কাঠ গোলাপ কিংবা এই শহরের এই টি এস এস সি থেকে সামনে নীলক্ষেতের দিকে এগোতেই মনে হোলো এই জীবন তো খুব একটা খারাপ ছিলোনা...এমন অপূর্ব শহর ছেড়ে আমার কি চলে যাবার কথা ছিলো?
আমার তিনটা বইয়ের পেছনের ফ্ল্যাপেই যেই তানিম নূরের কথা বলা রয়েছে ইনি সেই তানিম নূর। এখন বাংলাদেশের অন্যতম পরিচিত ও খ্যাত একজন পরিচালক। যদিও আমাকে এখনও সে নায়ক হিসেবে ব্রেক দেয়নাই তারপরেও মাফ করে দিলাম বন্ধু হিসেবে 😅 আমরা হরিহর আত্না ছিলাম, আজও আছি। লোকজন তাঁকে বলে, 'OTT King'. সাম্প্রতিক সময়ে তাঁর করা অনলাইন সিরিজ তাকদ্বীর ( যেখানে তিনি ক্রিয়েটিভ প্রডিউসার ছিলেন), কন্ট্রাক্ট, একাত্তর দর্শক জনপ্রিয়তা পেয়েছে। তাঁর প্রথম অনলাইন সিরিজ 'মানি-হানি' এবং প্রথম করা চলচ্চিত্রের নাম 'ফিরে এসো বেহুলা'। কে ছিলোনা সেই চলচ্চিত্রে? হুমায়ুন ফরীদি, রাইসুল ইসলাম আসাদ, তৌকির আহমেদ, শহীদুজ্জামান সেলিম, জয়া আহসান, ইন্তেখাব দিনার, জয়ন্ত চট্টোপাধ্যায়, মামুনুর রশীদ... আমি এই তানিমের কাছেই আসলে পড়তে শিখেছি যাকে আমাদের দেশে ডাকে 'আউট বই' হিসেবে। এই দিক থেকে তানিম আসলে আমার শিক্ষা গুরু। আমরা দুজনই রেমিয়ান্স। ঢাকা রেসিডেন্সিয়াল মডেল কলেজের ছাত্র। তানিম আর আমি বেড়ে উঠেছি একই মহল্লায়, একই স্কুলে। ১৯৯২ সালে আমি আর তানিম একটা লাইব্ররী বানিয়েছিলাম। 'বৈশাখী বই নিকেতন'। সেই লাইব্রেরী থেকে ২ টাকা দিয়ে বই নিতে হতো। কিন্তু আফসোস কেউ বই নিতো না, আমি আর তানিম-ই আমাদের বই নিতাম আর পড়তাম। হা হা... গতকাল তানিমের আখড়ায় আঘাত হানলাম। কিন্তু প্রশ্ন হচ্ছে ছবিতে আমরা ক্যামেরা ছেড়ে কোন দিকে তাকিয়ে রয়েছি?
রাসেলের সাথে বছর চারেক পর দেখা। এই সময়ে রাসেল চলে গেছে বহুদূর। বাংলাদেশের শীর্ষ স্থানীয় উদ্যোক্তা রাসেল। ইভ্যালির প্রধান। গত একটি বছরে রাসেলের উপর দিয়ে কম ঝড় যায়নি। তাঁর প্রতিযোগীদের আক্রমণ, জিঘাংসা সব পেরিয়ে রাসেল ঘুরে দাঁড়িয়েছে। কাজ করছেন পূর্ণ উদ্যমে। ভোরে অফিসে আসেন, বাসায় ফেরেন গভীর রাতে। শুধু কাজ আর কাজ... বন্ধুকে এমন উচ্চতায় দেখতে ভালো লাগে। গর্ববোধ হয়। প্রায় ১৫০০ কর্মী নিয়ে চলছে ইভ্যালি। দেশে ১৫০০ মানুষের কর্ম সংস্থান তৈরী হয়েছে এবং আরো হবে, ভাবতেই ভালো লাগে। রাসেল জানালেন, তাঁর বেতন কাঠামোর কথা। শুনে আনন্দিত হয়েছি। বাংলাদেশের একজন গ্র্যাজুয়েট এখানে ঢুকেই এই অর্থপরিমাণ বেতন পান, বিষয়টা বিষ্ময়ের ও আনন্দের। রাসেল আমার স্কুলের বন্ধু। শৈশব-কৈশোরের বন্ধু। আমরা দুজনই ঢাকা রেসিডেনসিয়াল মডেল স্কুল/কলেজের ছাত্র। রাসেলের সেই একই কথা, আমরা সবাই যা বলি। 'এই স্কুল; আমাদের তৈরী করেছে...'
আমাকে উদ্দেশ্য করে খলিল কি লিখেছে এটা গুরুত্বপূর্ণ নয়। খলিল CIA-এর হয়ে কাজ করে, কামাল-সারাহর রিকমেন্ডশনে সি আই এর ফান্ড পেয়েছে, ফলে খলিল তার এজেন্ডা বাস্তবায়ন করবেই। ওর বুক-পিঠ নেই। আমি খলিলের এই আমেরিকান চরের কাজটি সবার সামনে এনেছি ফলে খলিল আমাকে ঘৃণা করবে, আমার বিরুদ্ধে কুৎসা রটাবে, এটাই স্বাভাবিক। আমি এটিকে খুব স্বাভাবিক প্রতিক্রিয়া হিসেবেই নিতে চাই। ৭১ থেকে ৭৫ এর সময়ে সাপ্তাহিক হলিডের এনায়েতুল্লাহ খান মিন্টুকেও সেসময় সবার সামনে উন্মোচন করা গেলে অনেক ক্ষতি থেকে বেঁচে যেতো অনেকেই... কিন্তু প্রশ্ন হচ্ছে কোয়াড ইস্যুতে যখন আমরা গভীরভাবে কিছু মুভমেন্টের দিকে তাকিয়ে রয়েছি এবং ব্যাপারটা পর্যবেক্ষণ করছি ঠিক তখন-ই মৃতপ্রায় এক কংকাল ভূত 'ফ্রিডম পার্টি' কেন এই খলিল-ডেভিড-নেত্র নিউজের কাছে গুরুত্বপূর্ণ হয়ে গেলো? যেই ফ্রিডম পার্টির খুনী গুন্ডা মোস্তফাকে ব্যবসায়ী সাধু বানিয়ে খলিল আর আর ডেভিড আল জাজিরার ডকু বানালো, আবার যেই মোস্তফা ১৯৮৯ সালের ১১-ই অগাস্ট মাননীয় প্রধানমন্ত্রীকে নিজ হাতে ৩২ নাম্বারে গুলি করেছিলো, সে কথা কি খলিল বলেছে কখনো? বরং মোস্তফাকে সাধু-সন্ত বানিয়ে কিএক্টা অবস্থা... উত্তর হচ্ছে, বলে না। কেন বলেনা? কেন ইমরান এখন ফ্রিডম পার্টি ট্যাগ খেয়ে নেত্র নিউজে সেনা প্রধানকে উদ্দিষ্ট হয়ে প্রকাশিত হয়? কেনইবা সেনাপ্রধান আজিজ আহমেদ এতটা গুরুত্বপূর্ণ খলিলদের কোয়ার্টারে? কেন বার বার সেনাপ্রধানের বিরুদ্ধে মিথ্যাচার করে এবং সেখানে কোনো না কোনোভাবে মাননীয় প্রধানমন্ত্রীকে টেনে এনে এসব করা হচ্ছে? তাহলে কি সেনাপ্রধান এমন কোনো ইন্টারেস্ট এরিয়ার জন্য বাঁধা যারা অনেকগুলো স্বপ্ন ভেঙ্গে যাওয়াতে ফিড করছে খলিলদের? তারা কি ক্ষুব্ধ? কেন তারা আক্রান্ত? কি তার পেছনের বিশদ গল্প? কিংবা কোয়াড ইস্যুতে যখন রাষ্ট্র চূড়ান্ত সতর্ক তখন সেটিতে কোনো বিপন্ন মানুষের বা গোষ্ঠীর জন্য সেনাপ্রধান একটা বাঁধা? আমেরিকান ব্লকের ইন্টারেস্ট সার্ভ করা খলিল-বার্গম্যান ঠিক কি কারনে শুধু সেনা প্রধানের পেছনে এমন লেগে রয়েছে? কেউ কি গভীরভাবে একবার ভেবে দেখেছেন? এই পুরো ঘটনার একটা বিশ্লেষন দরকার, ঠিক না? 
বাবার চেম্বারে গেলেই দেখি বাবা অল্প অল্প করে আমার বই পড়েন আর সিগারেটে লম্বা টান দেন। আমার বাবা বাংলাদেশ সূপ্রীম কোর্টের প্রবীণ আইনজীবি। প্র্যাকটিসের বয়স প্রায় ৪০ বছর। ছেলেও আইনজীবি। আন্তর্জাতিক অপরাধ আইন, ট্রাইব্যুনাল ইত্যাদি নিয়ে বই লিখছে। একজন বাবার জন্য বড় আনন্দের মুহুর্ত...
জিয়ার হত্যাকাণ্ড নিয়ে লেখার ইচ্ছে অনেকদিনের, কি হয়েছিলো আসলে, কারা সেই হত্যাকাণ্ডে জড়িত ছিলো,কিভাবে হয়েছে, কেন জিয়াকে পাহাড়ের গহীনে গুলিবিদ্ধ ঝাঁঝরা অবস্থায় কবর দেয়া হয়, কেন বি এন পি তিন দফায় ক্ষমতায় থাকলেও জিয়া হত্যার বিচারটি করেনি,ইত্যাদি...
“বেবী নাজনীন পরিস্থিতি শান্ত করার চেষ্টা করেও ব্যর্থ হন। এসময় তাকে উদ্দেশ্য করেও কটু কথা বলতে দেখা গেছে”
আওয়ামীলীগের সভানেত্রী মাননীয় প্রধানমন্ত্রীকে কিংবা আওয়ামীলীগকে সারাটাদিন গালমন্দ আর ইচ্ছেমত ভুল-ভাল তথ্য দিয়ে সমালোচনা কিন্তু দন্ডপ্রাপ্ত অপরাধী তারেক রহমান নিয়ে একটি টুঁ-শব্দ নেই নূরের মুখে। নূরকে যারা এখন ঘিরে থাকে তার আশেপাশে, এরা সবগুলোই মূলত ছাত্রদলের বিলুপ্ত নেতা। এসব সব কিছুই বলেছিলাম এবং জিজ্ঞেস করেছিলাম সে কথা। বাকিটা ভিডিওতে...
এই মানুষগুলোর গত একটি সপ্তাহ ধরে খাটুনি, ঘামে ভেজা শরীর, তাঁদের চেষ্টা আমার বইয়ের পাতায় পাতায় লেগে রয়েছে। উনাদের শ্রমের সত্যকারের মূল্য কি আদৌ দিতে পেরেছি? এই প্রশ্ন আমাকে না করাই ভালো... উত্তর আমার কাছে নেই। আশা রাখি একদিন এই পৃথিবী শোষিতের হবে নিশ্চই...
বুক বাইণ্ডার আলী ভাইয়ের রাত দিনের একান্ত প্রচেষ্টায় বইগুলা প্রস্তুত হলো এবং আপনাদের কাছে পৌঁছাবার  জন্য  প্রকাশক প্রস্তুত...
এই যে আমার নতুন গ্রন্থ কিংবা আগের দুইটি গ্রন্থ, এসব সবই আন্তর্জাতিক অপরাধ ট্রাইব্যুনাল বাংলাদেশ, ১৯৭২ সালের দালাল আইনে বিচার, একাত্তরের রাজাকার-আলবদরদের বিচার এই সুনির্দিষ্ট বিষয় নিয়ে কেন? কারো মাথায় কি এই প্রশ্নটা এসেছে? কিংবা কেউ কি জানেন এই গ্রন্থগুলো লিখতে এবং এই গ্রন্থগুলোর ভেতরের তথ্য সংগ্রহ করতে আমি ঠিক কোন পর্যায়ের পরিশ্রম করেছি? এই পর্যন্ত এইসব তথ্য সংগ্রহ করতে আমার কত অর্থ খরচ হয়েছে? আমি নিশ্চিত আপনারা অনেকেই অনুমান করেন কিন্তু আসল তথ্যগুলো জানেন না। একটা উদাহরন দেই- সামনের সপ্তাহে আমি খুলনা, রাজশাহী, চট্রগ্রাম সফরে বের হবো শুধু নথি সংগ্রহ করতে যাতে করে সামনের বছরের বই মেলায় আমি আমার গ্রন্থে তা যোগ করতে পারি। এক একটা নথি সংগ্রহ করতে যে সময় আর কিছু কিছু নথির জন্য যে অর্থ ব্যয় হয়, অনেকে তা জেনে বিষ্মিত হবেন। ইংল্যান্ডে থেকেও আমি এভাবে দেশে এসে একাত্তরের ঘাতকদের বিচারের উপর নথি সংগ্রহ করি তারপর লিখি শুধু একটি কারনেই। আর তা হচ্ছে, এই প্রজন্ম এবং আগামী প্রজন্মের জন্য আমি কিছু একটা রেখে যেতে চাই। আমি চাই মুক্তিযুদ্ধকালীন এইসব আন্তর্জাতিক অপরাধের বিচার ও তার আইনী ব্যখ্যা এবং এই রাজাকার-আলবদরদের ইতিহাস মানুষ জানুক। আমার বইগুলো নিয়ে কথা উঠলেই আপনার মনে হতে পারে একাত্তরের ঘাতকদের বিচারের আইনী কথন বা বিশ্লেষন। আসলে কিন্তু ব্যাপারটা অত সরল না। এই আলোচনা করতে গিয়ে কত শত শত বিষয় উঠে আসে, এর ইয়ত্তা নেই। নানাবিধ রিটের নথি মামলার নথি পত্রিকা দূর্লভ গ্রন্থ পার্লামেন্ট অধিবেশনের ট্রান্সক্রিপ্ট সাক্ষাৎকার আইনী বিশ্লেষন কত কি... আমি চাই আপনারা আমার তিনটি বই-ই সংগ্রহ করুন। পড়ুন এবং আপনাদের মতামত দিন।
বাংলাদেশ সরকার যদি ইজরাইলের সাথে কূটনৈতিক সম্পর্ক স্থাপন করে তবে আমি বলবো আবেগ থেকে সরে এসে এটি বাংলাদেশের অন্যতম পরিণত সিদ্ধান্ত। অনেক আগেই বাংলাদেশের উচিৎ ছিলো পরাশক্তি ইজরাইলের সাথে শক্তিশালী কূটনৈতিক ও অর্থনৈতিক সম্পর্ক স্থাপন করা। বঙ্গবন্ধু যেই যুক্তির স্থান থেকে ইজরাইলের সাথে সম্পর্ক ছিন্ন করেছিলেন সেই সিদ্ধান্তের প্রেক্ষাপট এবং আজকের প্রেক্ষাপট এক নয়। কিংবা 'ফিলিস্তিনের উপর দখলদারিত্ব বজায় রাখবার প্রতিবাদে কিংবা অভিযোগে', এই কনসেপ্টটুকুও এখন আসলে নয়া ভূরাজনৈতিক ও আন্তর্জাতিক রাজনৈতিক হিসেব নিকেশে এবং পরিমন্ডলে বেমানান। বাংলাদেশের অধিকাংশ মানুষ ইসরায়েলকে ঘৃণা করে তাঁরা ইহুদি ধর্মের অনুসারী বলে। ঘৃণার কারন যখন হয় ধর্ম তখন বুঝবেন এখানে বিরাট ঘাপলা আছে আর আছে অশিক্ষা, কুশিক্ষা এবং মূর্খতা। একটু ভেবে দেখবেন আমার কথা যে, আজকে যদি ইজরায়েল একটা মুসলিমপ্রধান রাষ্ট্র হোতো তাহলে ফিলিস্তিনিনের প্রতি তাদের এই অন্যায়-আধিপত্য ও সন্ত্রাসী কর্মকান্ড নিয়ে বাংলাদেশের ঐ মানুষগুলো একটা টুঁ-শব্দ করতো কি না। বিলাই মুখ করে আস্তে সটকে পড়তো। ইরাক যখন কুয়েত দখল করেছিলো, সে সময় কি করেছিলো এই অঞ্চলের মুসলিমরা? কিংবা সৌদি যখন ইয়েমেনকে তিলে তিলে এখন নিঃশেষ করে দিচ্ছে কি করছে আমাদের এই বাঙালী মুসলমানেরা? কিংবা সিরিয়াতে যখন আগ্রাসন চলছে এক মুসলমান আরেক মুসলমানের উপর তখনই বা বাঙালী মুসলমান কি করছে? আমাদের দেশের মুসলমানদের এইসব রেইসিস্ট আবেগ, এইসব মূর্খতা, এইসব অশিক্ষা আর কুশিক্ষাকে প্রমোট করতে গেলে আপনাকে এমন কাদায় নামতে হবে যে আপনি উঠে দাঁড়াতে পারবেন না। ফলে সিদ্ধান্ত নিতে হবে 'দরমুজ' টাইপ। ধর তক্তা, মার পেরেক। গোয়েন্দা সংস্থাগুলো, উপদেষ্টারা মিলে, রাষ্ট্রের গুরুত্বপূর্ণ ব্যাক্তিরা মিলে সিদ্ধান্ত নেবে। এগুলো নিয়ে জনমত যাচাই কিংবা কাউকে পুছতে গেলেই বিপদ। খোদ ফিলিস্তিনি পাসপোর্ট লক্ষ্য করলে দেখবেন 'ইসরাইলে ঢোকা যাবেনা' এমন নিষেধাজ্ঞা নেই কিংবা কূটনৈতিক সম্পর্ক থাকবে না এমন নিষেধাজ্ঞা নেই। তাহলে বাংলাদেশের এমন 'আলগা পিরিত' দেখাবার কি প্রয়োজন রয়েছে তা ভাবার দরকার রয়েছে। মায়ের থেকে মাসির দরদ কেন বেশী থাকবে? আমি ইজরাইলকে ভেতর থেকে দেখতে পারিনা স্বাধীন ফিলিস্তিনের প্রতি তাদের এমন অমানবিক ও সন্ত্রাসী কান্ডের জন্য। ধর্ম হিসেবে তারা ইহুদি সে কারনে নয়। কিন্তু এই অমানবিকতার পরেও আমি বলবো আমাদের সাথে তাদের কূটনৈতিক সম্পর্ক থাকতেই হবে। যেখানে গণহত্যা করে যাবার পর পাকিস্তানের সাথে আমাদের কূটনৈতিক সম্পর্ক জারি রয়েছে সেখানে ইজরাইল কোন ছার? সামনের সময়ের প্রস্তুতির জন্য আমাদের অস্ত্র লাগবে। তথ্য-প্রযুক্তিগত কিংবা সামরিক নানাবিধ সাহায্য সহযোগিতা আমাদের লাগবে। আমাদের পাশে মায়ানমার মাথা চাড়া দিয়েছে, ভারত রয়েছে, চায়না রয়েছে। সবাই আমাদের বন্ধু। কেউই শত্রু না কিন্তু আমরাও এসব দেশের সাথে ছেড়ে কথা বলবোনা। ফলে ইজরাইলি ব্লক থেকে আমরা দূরে সরে থাকতে পারিনা। ইজরাইল ইহুদি নাকি মুসলমান, এইটা দেখার সময় কই? আমার রাষ্ট্রের লাভ যেখানে এক বিন্দু আমি সেই দেশের সাথেই থাকবো। সবার আগে রাষ্ট্র তারপর আবেগ টাবেগ। আমি খুবই প্র্যাক্টিকাল মানুষ, আমি দেখি রাষ্ট্রের লাভ আর ক্ষতি। বাংলাদেশ রাষ্ট্র জন্মের সমকয় যেই কয়টি রাষ্ট্র সবার আগে স্বীকৃতি দিয়েছিলো তাদের মধ্যে অন্যতম ছিলো ইজরাইল। যুদ্ধাপরাধীদের বিচারের সময় প্যালস্টাইনের রাষ্ট্রদূতের কিছু বিরূপ মন্তব্য নিয়ে আমরা খুব উচ্চকিত ছিলাম, এমন কথা আমার মনে আছে। ফলে আমরা জানি, ফিলিস্তিন আজকে এই ঝামেলায় না থাকলে তাদের চরিত্র কেমন হতে পারতো। আপনাদের কি মনে আছে বঙ্গবন্ধুকে যেদিন খুন করা হয়েছিলো সেদিন একযোগে অনেকগুলো মুসলিম রাষ্ট্র বাংলাদেশকে স্বীকৃতি দিয়েছিলো? এই হোলো এইসব রাষ্ট্রগুলোর মৌলিক চরিত্র। বাংলাদেশ সরকার যদি ইজরাইলের সাথে ডিপ্লোম্যাটিক সম্পর্ক স্থাপন করতে চায় কিংবা পাসপোর্ট থেকে ইজরাইলে ভ্রমণ নিষেধাজ্ঞা উঠিয়ে নেয়, এটিকে আমি অত্যন্ত আনন্দের সাথে স্বাগত জানাবো। এই পদক্ষেপ, বাংলাদেশকে বিশ্বের দরবারে আরেক ধাপ এগিয়ে নিয়ে যাবে।
অফিসিয়াল সিক্রেট আইনের যে ধারায় মামলা করা হয়েছে রোজিনার বিরুদ্ধে, সেই ধারাগুলো কি কি? আসলেই কি এই ধারায় রোজিনার উপর মামলা করা যায়? আইন কি বলে?
৩ টি গ্রন্থই হাতে পেলাম মাত্র। আমার নতুন বইটি ৬২৪ পৃষ্ঠার। আন্তর্জাতিক অপরাধ ট্রাইব্যুনাল (বাংলাদেশ)- প্রোপাগান্ডা এবং উত্তর। আর ২০১৮ এবং ২০২০ সালে প্রকাশিত দুইটি বইয়ের এটি ২য় সংষ্করণ। এই দুটিও আন্তর্জাতিক অপরাধ ট্রাইব্যুনাল(বাংলাদেশ) ও একাত্তরের ঘাতকদের বিচার ও আইন সম্পর্কিত গ্রন্থ। আমি ঠিক কি পরিমান আনন্দিত আমার চোখ দেখে কি বুঝতে পারা যায়?
আমার কাছে এক ভদ্রলোক এলেন আজ থেকে প্রায় ১৮ বছর আগে। বললেন তুমি তো কবিতা-টবিতা লেখো, আমাকে একটা বিজ্ঞাপনের আইডিয়া দাও। কবিতার সাথে টবিতা শব্দ লাগানোর কারনে আমি তরুন কবি ভেতরে ভেতরে দগ্ধ হলাম। স্পস্ট তাচ্ছিল্যের সুর। কবিতার পর টবিতা আবার কি? যাই হোক ভেতরে সেই রাগ পুষে বললাম, 'আপনার বিজ্ঞাপন কতক্ষনের?' তিনি আমাকে জানালেন ২০ থেকে ৩০ সেকেন্ড। আমি বললাম, আপনি এই ৩০ সেকেন্ড জুড়ে শুধু একটা কথাই বলবেন, 'আমাদের পণ্য কিনুন। আমরাই সেরা' লোকটা আমার কথা শুনে বেশ কিছুক্ষণ হাসলেন। আমি বুঝলাম তিনি আমার কথা সিরিয়াসলি নেন নাই। উল্লেখ্য যে তাঁর ছিলো মশার কয়েলের ব্যবসা। আমি দমে গেলাম না। আমি বললাম শোনেন আপনার পণ্যের যেই মডেল থাকবে তিনি হ্যামিলনের বাঁশিওয়ালার মত হাঁটবে, হাতে থাকবে মশার কয়েল। আর তার পেছনে পেছনে দেশের সব মশা। লোকটা হাঁটবে আর বলবে, 'আমাদের কয়েল কিনুন, আমরাই সেরা' টানা ৩০ সেকেন্ড ধরে বলবে। কয়েলের ব্যবসায়ী বুঝলেন, তার সাথে আমি মশকরা করছি। আলাপ এগোয়নি আর। আজকে কাকলী ফার্ণিচারের বিজ্ঞাপন দেখলাম। দেখেই মনে হলো আমার মতই কেউ হয়তো বিজ্ঞাপনের আইডিয়া দিয়েছে। কেমন ক্লিক করেছে ব্যাপারটা দেখেছেন?
এই সিরিজের ষষ্ঠ পর্ব এটি। ৭ম পর্বে আশা করি সমাপ্ত হবে। প্রকাশিত হয়েছে আজকের ইত্তেফাকে। এই লেখাটির ইংরেজী ভার্সনও প্রকাশিত হচ্ছে ডেইলী সান-এ। আগ্রহীরা পড়ে দেখতে পারেন। জোসেফ-হারিস-আনিস আহমেদের মামলা নিয়ে আমার এই সিরিজটি। আমার প্রশ্ন আর অনুসন্ধান ছিলো- মোস্তফা হত্যা মামলায় তাঁরা (অভিযুক্তরা) কি সুবিচার পেয়েছিলেন? 
সাংবাদিক রোজিনার মুচলেকা সংক্রান্ত যে ভিডিওটি বহুল শেয়ার হচ্ছে সেটার একটা সামাজিক যোগাযোগ মাধ্যমীয় আদালতের উপযোগিতা বা গুরুত্ব থাকলেও সত্যকারের আদালতে এর ব্যবহার খুব বেশী বলে আমার মনে হয়না। রোজিনার এই পরিস্থিতিকে আমি আইনী ভাবে পর্যালোচনা করলে আমি পালটা প্রশ্ন ছুঁড়ে দিতে চাই যে, উনি কোন ঘটনায় মুচলেকা দিতে চেয়েছেন? এর ঠিক আগে পরের সেখানকার পরিস্থিতি কি? আমরা কি সেগুলো আদৌ জানি? ৫০ জন মানুষ আমাকে একা ঘিরে ধরলে আমি শুধু ঐ অবস্থা নিরসনের জন্য হলেও ট্যাক্টফুল্লি সব মেনে নিব। এটাই স্বাভাবিক। আর অঈ অবস্থায় যিনি এই ভিডিও করেছেন তার বিরুদ্ধে আইনী ব্যবস্থা নেয়াও সম্ভব যদি তাঁর পরিবার চান। একজন লোকের সাথে আমার হাত মেলাবার ছবি প্রমাণ করেনা আমার সাথে তার সখ্যতা কেননা হাত মেলাবার সময় আমি তার হাত মুচড়ে ভেঙ্গে দিয়েছি কিনা সেটা সেই ছবিতে আসেনা। ফলে এই ভিডিওর খুব একটা 'প্রবেটিভ ভ্যালু' আছে বলে আমার অন্তত মনে হয়না। আর আইনী ভাষায় একটা কথা আছে, চাপের কাছে নতি স্বীকার। যাকে আমরা আইনী ভাষায় বলে Duress. আমি এই চাপের ক্ষেত্রে নতি স্বীকার প্রসঙ্গে শত শত মামলার নজির দিতে পারি কিন্তু আপাতত সময় অভাবে দিতে পারছিনা। পরে হয়ত আলোচনা করব। আসলে,এই ভিডিও একটা ব্যাপার পরিষ্কার করে যে সেখানে যথাযথ আইনী প্রক্রিয়া রোজিনার সাথে মেইন্টেন করা হয়নি। স্পষ্ট আইনের লংগন হয়েছে। আমাদের ফোকাস পয়েন্ট কি? আমাদের ফোকাস পয়েন্ট হচ্ছে মন্ত্রণালয় কি সাংবাদিক রোজিনার সাথে আইন বহির্ভূত আচরণ করেছেন? তিনি কি অন্যায় আচরনের শিকার হয়েছেন কিনা। যেহেতু রোজিনার বিরুদ্ধে অভিযোগ দায়ের করা হয়েছে, বিচারের আগ পর্যন্ত তিনি নির্দোষ। আমার অবস্থান এই মামলায় এটাই। 
‘প্রথম আলো’ নীতির কথা শোনায়? সপ্তাহ খানেক আগে তাদের বলা হয়েছিলো আল জাজিরার ব্যপারে একজন লিখবে। নাম না শুনেই বলে দিয়েছিলো, ‘কে? নিঝুম মজুমদার?’ আমি যৌক্তিক কিছু লিখবো নাকি অযৌক্তিক কিছু লিখবো সেটা শুনবার ধার সেই সম্পাদক ধারেন নি। সোজা বলে দিয়েছেন- ‘আমরা আল জাজিরার বিরুদ্ধে কিছু প্রকাশ করবো না’, এই হচ্ছে প্রথম আলো।
ফিলিস্তিনে নিরীহ মানুষদের উপর ইসরাইলী আগ্রাসন বুক ভেঙ্গে দেবার মতন। দশকের পর দশক ধরে এই অন্যায় আর অবিচার আমরা দেখে আসছি। প্রতিকার তো নেই-ই বরং অল্প অল্প করে ফিলিস্তিনের সর্বশেষ মাটিটুকু দখল করতে মরিয়া ইসরাইল। চারিদিকে তাকালে এই কথা স্পস্ট যে, আমরা সাধারণ মানুষেরা আপাতঃ দৃষ্টিতে কিছু করবার আদতে কোনো ক্ষমতা রাখিনা। এই যে ক্ষমতা রাখিনা আর এই যে তীব্র কষ্ট পাই এই অন্যায় আর অবিচারের দেখে, সেটা বহন করাও কষ্টের। মুসলিম অধ্যুষিত দেশগুলোর দিকে তাকিয়ে দেখুন। এই দেশগুলোর নাকি আবার একটা মোর্চাও আছে। ও আই সি, হ্যান ত্যান কত কিছু। কেউ সামান্যতম এগিয়ে আসেনি ফিলিস্তিনকে বাঁচাতে। অথচ আমরা অর্থনৈতিকভাবে যাদের কাছে নানাভাবে দায়বদ্ধ সেইসব দেশের নীতির বাইরে দাঁড়িয়ে আমাদের রাষ্ট্র বাংলাদেশ; ফিলিস্তিনের জনতার পাশে আছে এইটুকু উচ্চকিত হয়ে বলতে পেরেছে। এর বাইরে আমরা বড়জোড় অর্থ সাহায্য করতে পারি কিংবা ঔষধ, পানীয় তথা ত্রাণ কার্যে ফিলিস্তিনের সঙ্গী হতে পারি। আমাদের দেশের অনেকেই যারা সৌদিকে প্রভু মনে করে, তাকিয়ে দেখুন তাদের কি অবস্থান ফিলিস্তিন প্রশ্নে? যেই এরদোগান আজকে হাঁক-ডাক ছাড়ছে, তাকিয়ে দেখুন কিংবা খুঁজে দেখুন ফিলিস্তিনের সাথে তাদের অস্ত্রের ব্যবসা কতদূর গেছে। তাহলেই বুঝবেন। যারা পারেন বা পারতেন এই ইসরাইলী আগ্রাসনকে গুঁড়িয়ে দিতে, তারা তা করেন না। করা তো দূরের কথা তলে তলে এরা প্রত্যেকে ইসরাইলের অপকর্মের সঙ্গী। ফলে আমাদের মত দরিদ্র দেশের চিৎকার, আমাদের ফেসবুকে এইসব প্রতিবাদ অর্থহীন মনে হয়। তারপরেও প্রতিবাদ জারি রয়েছে, মানুষ কথা বলছে, এগুলোর নিশ্চই কিছু পজিটিভ দিক রয়েছে। এই ইসরাইলের ইহুদি ধর্মালম্বীরা এই পৃথিবীর সবচাইতে বড় গণহত্যার শিকার হয়েছিলো হিটলার আর তার বাহিনীর মাধ্যমে। এদেরই হওয়ার কথা ছিলো সবচাইতে বড় মানবিক, সবচাইতে বড় ধৈর্য্যশীল। মানুষ তার অতীত অভিজ্ঞতা নিয়ে শেখে, এগিয়ে যায়। অথচ এই শতাব্দীর সবচাইতে আগ্রাসী, সবচাইতে গণহত্যা ইসরাইলের মাধ্যমেই হচ্ছে। কি অদ্ভুত! হয়ত যুদ্ধ বিরতি হবে, হয়ত মধ্যস্থতা হবে শিঘ্রী কিন্তু এই চেইন চলতেই থাকবে। চলতেই থাকবে। ছোট হয়ে এসেছে স্বাধীন ফিলিস্তিন আর আমরা নিরব দর্শকের মত তা দেখে চলেছি।
‘আল-জাজিরার সংবাদদাতা সাফওয়াত আল-কাহলুত বলেন, তারা এই ভবনটি থেকে বহু অনুষ্ঠান প্রচার করেছেন। কিন্তু মাত্র দুই সেকেণ্ডে এটিকে নিশ্চিহ্ন করে দেয়া হয়েছে’
পিনাকি ভট্টাচার্য্য সাম্প্রতিক সময়ে অভিনেতা চঞ্চল চৌধুরীকে নিয়ে যে অভিযোগ তুলেছেন তা সর্বৈবভাবে ভুল ও ভ্রান্ত তথ্য। চঞ্চল চৌধুরীর সাথে আমার গতকাল কথা হয়েছে। তিনি আমাকে স্পস্ট জানিয়েছেন তিনি কোনোভাবেই কোনো ৫৬ জন ব্যক্তির নামের তালিকা খালেদা জিয়ার বাড়িতে টাঙ্গিয়ে আসেন নাই আর এই ব্যাপারে তার কোনো ধারনাও সেই সময় ছিলোনা। পেট্রোল-আগুন সন্ত্রাসে নিহত ও আহত ব্যাক্তিদের জন্য নানা পেশাজীবি থেকে শুরু করে অসংখ্য জনতার সমন্বয়ে একটি মানব বন্ধনের আয়োজন করা হয়। এটির নেতৃত্ব দিয়েছিলেন তৎকালীন মন্ত্রী তারানা হালিম। এই মানব বন্ধনে শুধু চঞ্চল চৌধুরী নয় আরো অনেক শিল্পী কিংবা নানা পেশার মানুষ সেখানে উপস্থিত ছিলেন। এই মানব বন্ধনে চঞ্চল চৌধুরী খুব সামান্য সময়ের জন্য ছিলেন। তিনি তারপর সেখান থেকে শুটিং এ চলে যান। খালেদা জিয়ার বাড়িতে কে নামের তালিকা লাগিয়েছে কিংবা লাগায়নি এই নিয়ে চঞ্চল চৌধুরীর কোনো ধারনাই নাই। পেট্রোল বোমা আর তার ফলশ্রুতিতে আগুন সন্ত্রাসে নিহত বা আহতদের জন্য ব্যথিত হওয়া কিংবা সেটি বন্ধ করার দাবীতে মানববন্ধন করার মত এমন মহৎ কাজকে কারা খারাপ চোখে দেখবে? কেনই বা দেখবে? একজন শিল্পী কি দেশের বাইরের কেউ? একজন অভিনেতা কি দেশের হিস্যার বাইরের কেউ? তাহলে কি তিনি এমন নৈরাজ্যের বিরুদ্ধে দাঁড়াতে পারবেন না? আর দাঁড়ালেই পিনাকি ভট্টাচার্য্য সেই ব্যক্তির দিকে আঙ্গুল তুলবেন এই বলে যে তাঁর ধর্ম নিয়ে তাঁকে যে এবিউজড হতে হয়েছে সেটি ভ্যালিড? একজন শিল্পী একটা মহৎ ক'জে/কারনে/উদ্দেশ্যে মানব বন্ধনে গিয়েছেন, সেই মানব বন্ধন থেকে তিনি শুটিং এ চলে গেছেন। তাহলে কেন মিথ্যে করে তাকে বলা হচ্ছে তিনি ৫৬ জনের নামের তালিকা খালেদার বাড়িতে লাগিয়ে দিয়েছেন? কেন এই ভুল বা ভ্রান্ত তথ্য দিয়ে জনতাকে বোকা বানানো হচ্ছে? জনাব ভট্টাচার্য্য বলেছেন, হিন্দুরা এই দেশের রাজনীতির স্টেইক হোল্ডার। এসব বলতে গিয়ে তিনি ভিনায়াক দামুদর সাভারকার এর তত্ব নিয়ে হাজির হয়েছেন। এর থেকে ভয়ানক ফ্যালাসি আর কি হতে পারে যে একজন ব্যক্তির একটা তাত্বিক অবস্থানকে ধ্রুব বিবেচনা করে সিদ্ধান্তে চলে আসা!! পিনাকি ভট্টাচার্য্য নিজেও তো পড়াশোনা করেন, জানবার চেষ্টা করেন। এই কি তাহলে তার ভাবনার দৌড় নাকি তিনি সাভারকারের তত্ব বোঝেন-ই নাই। ইনফ্যাক্ট তাঁর তত্বে (V D Savarkar) তো এমনও আছে যে ভারতের মুসলিমরাও নাকি 'হিন্দু বিবেচিত' হতে পারে। আমি আশ্চর্য হলাম পিনাকি ভট্টাচার্যের একটা অবস্থান দেখে। তিনি হিন্দুদের সিঙ্গেল আউট করে এমনভাবে সূচিত করলেন ক্ষমতার 'স্টেইক হোলডার' হিসেবে, যেটা একদিকে খুবই আপত্তির ( তার সূচিত করবার এপ্রোচ) অন্যদিকে সাঙ্ঘর্ষিক। বাংলাদেশ সহ বিশ্বের সমস্ত মুসলিমরাই সৌদি আরবকে তাদের পূন্যভূমি মনে করেন। আমার পরিবারের কথাই ধরি, আমার দাদার বাবা এবং সেই বাবার দাদা দুইজনই হজ্ব করতে গিয়ে সেখানেই মৃত্যুবরণ করেন। আজও আমার পরিবারে ধরে নেয়া হয়, আল্লাহর পূন্যভূমিতে গিয়ে মৃত্যুবরণ করাটা গৌরবের ও সওয়াবের। এই একই সূত্রে কি আমি তাহলে কি আমি বলতে পারি আজকের সৌদি আরবের এই একনায়কতন্ত্র, ফেইশিজম, পলে পলে তাদের মিথ্যাচার, আগ্রাসন সব কিছুর স্টেইক হোল্ডার সমস্ত মুসলিমেরা? ক্রিকেটার নাসিরের বোনকে কেন অনলাইনে এবিউজ হতে হয়? সাকিবের স্ত্রী-কে কেন এবিউজ হতে হয়? কেন এবিউজ হতে হয় একজন ভদ্রমহিলা বোরখা পড়ে ছেলের সাথে ক্রিকেট খেল্লে? এসব প্রশ্ন কি কেউ করেছে কখনো? কেউকি এসবের পেছনে সেইসব বিকৃত ব্যাক্তিদের মেন্টাল স্টেইটকে পর্যালোচনা করেছে কখনো? যেখানে আজকে পিনাকি ভট্টাচার্য বলবেন, যারা এবিউজ করেছে তাদের বিরুদ্ধে সেখানে তিনি গরু রচনাকে জোর করে নদী রচনায় নিয়ে এসে নামিয়েছেন। প্রত্যেকটা ইস্যুকে তার স্ব স্ব অবস্থান থেকে নামিয়ে এনে এই যে নদী রচনা উগড়ে দেয়া সেটা পিনাকি ভট্টাচার্য্যের জানার বা লিখতে পারার সীমাবদ্ধতা হতে পারে। কিন্তু তাই বলে মিথ্যে তথ্য, ভুল তথ্য, ভ্রান্ত তথ্য দিয়ে অপরাধকে জাস্টিফাই করাটা হচ্ছে সবচাইতে বড় অপরাধ। তাহলে কি আজকে পিনাকি ভট্টাচার্য্যের পরিবারের কেউ অনলাইনে একটা সিঁদুরের জন্য এবিউজড হলে কিংবা পিনাকি ভট্টাচার্য্য হিন্দু কিন্তু তাঁর স্ত্রী মুসলমান বলে বিকৃত ব্যাক্তদের কাছ থেকে এবিউজের স্বীকার হলে আমরা ঠিক একইভাবে সেই বিকৃতমনাদের পক্ষে আনে-বানে কৌশলে পক্ষ নেব? যেভাবে পিনাকি ভট্টাচার্য্য নিয়েছেন?
নীলক্ষেতের পুরনো বইয়ের দোকানে সময় নিয়ে ঘুরলে (এবং তা একা হতে হবে) এমন রত্ন পাওয়া যায়.. আইয়ুব খানের বইটার এই ভার্সন খুব রেয়ার। আর লক্ষ্য করে দেখুন স্বাধীনতা দিবসের একটা চওড়া মত বই, এটি মুক্তিযুদ্ধের পর আমাদের প্রথম বিজয় দিবসের সময় প্রকাশিত স্মারক গ্রন্থ। অত্যন্ত দূর্লভ একটা গ্রন্থ। এখন রি-প্রিন্ট হলেও এটা একেবারে প্রথম ভার্সন। সংগ্রহে রাখার মত। এই ছাড়াও ৯০ এর এরশাদ/স্বৈরাচার বিরোধী আন্দোলন, খালেদা জিয়া/ বি এন পি'র প্রচুর দূর্লব ছবি, মাননীয় প্রধানমন্ত্রী শেখ হাসিনার ৯০ দশকের দূর্লভ কিছু আন্দোলনের ছবি।
নতুন বইটা প্রিন্ট হচ্ছে। আন্তর্জাতিক অপরাধ ট্রাইব্যুনাল (বাংলাদেশ)- প্রোপাগান্ডা এবং উত্তর। দেশে আসবার পর সমস্ত পরিশ্রম, মেধা এই বইয়ের পেছনে দিয়েছি। আশার কথা হচ্ছে প্রেস পর্যন্ত বই গেছে। গতকাল টানা কাজ করেছি প্রায় ১২-১৩ ঘন্টা। এক ঘুমহীন রাত শেষে প্রেস হয়ে বাড়ি ফিরলাম। প্রকাশক রুবেল ভাই কে ধন্যবাদ দেবার ভাষা নেই। শ্রাবন ভাই রাতে চা বানিয়ে এনে দিয়েছেন আর আমরা কাজের ফাঁকে কত যে গল্প করেছি, তার ইয়ত্তা নেই। বইটা আপনাদের কাজে লাগলে আমার সমস্ত পরিশ্রম স্বার্থক হবে বলে মনে করবো।
গত ৫০ বছরে বাংলাদেশে ঘটে যাওয়া চাঞ্চল্যকর কিছু মামলার কথা যদি আপনার কাছে জিজ্ঞেস করি, আপনি কোন মামলাগুলোর কথা বলবেন? কোন মামলাগুলোর আইনী পর্যবেক্ষণ আপনি জানতে চাইবেন বা জানতে চাওয়ার খুব ইচ্ছে? সেটা হতে পারে ফৌজদারি, দেওয়ানি মানে যে কোনো কিছু। যেমন উদাহরন দেই- বঙ্গবন্ধু হত্যা মামলা, চার নেতা হত্যা মামলা, কর্ণেল তাহের এর কোর্ট মার্শাল, ১৯৭৭ সালে জিয়ার আমলে হাজার হাজার সামরিক অফিসারদের ফাঁসি এবং মামলা, শারমীন রিমা হত্যা মামলা-মনির-খুকু, খালেদার এতিমের টাকা তছ্রূপ মামলা, ২১ শে আগস্ট গ্রেনেড মামলা, ১০ ট্রাক অস্ত্র মামলা, খালেদার ক্যান্টনমেন্টের বাড়ী হারাবার মামলা, সাগর-রুনি হত্য মামলা, তনু হত্য মামলা, মাননীয় প্রধান্মন্ত্রী শেখ হাসিনার উপর ১৯৮৯ সালে ফ্রীডম পার্টির সন্ত্রাসীদের গুলি বর্ষন মামলা, জোসেফ-হারিস-আনিস আহমেদের বিরুদ্ধে হত্যার মামলা, আপন জুয়েলার্স -রেইন্ট্রি হোটেলে ধর্ষন মামলা, মামুনুল হকের মানবিক বিয়ে ও ধর্ষন মামলা ইত্যাদি... 
আজকের ইত্তেফাকে প্রকাশিত হয়েছে আমার ৫ পর্ব সিরিজের ২য় পর্ব। যেই মোস্তফাকে খুন করবার অভিযোগ ছিলো জোসেফ-হারিস-আনিস আহমেদের বিরুদ্ধে, সেই মামলার আইনী দিকগুলো আর ইতিহাস নিয়েই আমার এই সিরিজ।
খালেদা জিয়ার একটা কোভিড টেস্ট রেজাল্ট অনলাইনে ঘুরে বেড়াচ্ছে। এর আগেও তারেক রহমানের পাসপোর্ট অন লাইনে প্রকাশ করে দেবার পর আমার তা ভালো লাগেনি এবং সেটা নিয়ে আমি লিখেছি। এইবারও মিসেস জিয়ার এই কোভিড রেজাল্ট অনলাইনে আসাটা আমার ভালো লাগে নাই। এগুলো খুবই পার্সোনাল ডকুমেন্ট। যারাই করেছেন কাজটা অন্যায় করেছেন। কিন্তু কোভিড টেস্ট ডকুমেন্টে একটা ব্যাপার দেখে অবাক হয়েছি। সেখানে উল্লেখিত খালেদা জিয়ার জন্ম তারিখ। সেটা আর যাই হোক ১৫ই অগাস্ট নয়। যদি এই কোভিড টেস্ট রেজাল্ট সত্য হয় আর একই সাথে মিসেস জিয়ার এই উল্লেখিত জন্ম তারিখও সত্য হয় তাহলে বলতে হবে এটা আমার দেখা বেগম জিয়ার ৫ নাম্বার জন্ম তারিখ। এর আগে আরো ৪ টা দেখার সুযোগ হয়েছিলো। খুবই ইউনিক ব্যাপার। একজন মানুষের ৫ টা জন্ম তারিখ?
মোস্তাফিজুর রহমান মোস্তফাকে হত্যার দায়ে জেল হয় তোফায়েল আহমেদ জোসেফ, হারিস কিংবা আনিস আহমেদের। কিন্তু আল জাজিরা যেই মোস্তফাকে একজন ব্যবসায়ী হিসেবে পরিচয় করিয়ে দিলো সবার সামনে, কে এই মোস্তফা? কেন তার সমস্ত পরিচয় চট করে লুকিয়ে ফেললো আল জাজিরা? কি তাদের উদ্দেশ্য? মোস্তফার রাজনৈতিক পরিচয় কি? এই মোস্তফা কি আসলেই ব্যবসায়ী নাকি ফ্রীডম পার্টির বেতনভুক্ত একটা নৃশংস সন্ত্রাসী, খুনী, চাঁদাবাজ? আসলেই কি মোস্তফাকে জোসেফ-হারিস-আনিস খুন করেছিলো? কি আছে সেই মামলায়? কি আছে রায়ে? কি আছে মোস্তফার সুরতহাল প্রতিবেদন কিংবা ময়নাতদন্ত রিপোর্টে কিংবা তার পক্ষে আসা সাক্ষীদের বক্তব্যে? ১৯৮৯ সালের ১১ ই অগাস্ট রাত ১২ টায় কে গুলি করেছিলো আওয়ামীলীগ সভানেত্রী শেখ হাসিনার ৩২ নম্বর রোডের বাড়িতে? কে খুন করেছিলো জোসেফের ভাই সাঈদ আহমেদ টিপুকে? আসলেই কি সুবিচার পেয়েছিলো জোসেফ, হারিস কিংবা আনিস আহমেদ? আইন কি বলে? কি ছিলো মামলায়? ৫ পর্বের দীর্ঘ ধারাবাহিকে আজ বের হলো ১ম পর্ব। লিখেছি অনেক সময় নিয়ে কাজ করে... দৈনিক ইত্তেফাকে-
২১ শে অগাস্টের ভয়াবহ বোমা হামলার কারনে মানননীয় প্রধানমন্ত্রী শেখ হাসিনার কান প্রচন্ড ক্ষতিগ্রস্থ হয়। এই নিয়ে অনলাইনে আমি বি এন পি’র নেতা কর্মী, এক্টিভিস্টদের নোংরা থেকে নোংরাতম ট্রল করতে দেখেছি। মজা নিতে দেখেছি। প্রধানমন্ত্রী বিদেশে গেলে ডাক্তারের কাছে কান দেখিয়ে নিয়ে আসেন এবং একই সাথে দেশের চিকিৎসকরা তো আছেন-ই। তাঁর কানের সমস্যা বা কানের এই ক্ষতি হয়েছে ২১ শে অগাস্টের গ্রেনেড হামলায় মানে, সেটা হয়েছে বি এন পি’র কারনে। তারেক রহমানের পরিকল্পনায় ২১ শে অগাস্টের গ্রেনেড হামলা হয় সেটি তো আদালতে প্রমাণিত-ই। কিন্তু আপনি কি কখনো দেখেছেন বি এন পি এক্টিভিস্টরা এটা স্বীকার করে? উত্তর হচ্ছে- না আপনি তা দেখেন নি। বরং তারা নোংরামো করতেই জীবনের সমস্ত মজা খুঁজে পায়। এতিমের অর্থ আত্নসাতের কারনে ৮ বছরের সাজা প্রাপ্ত খালেদা জিয়া। এটা আদালতের রায়। এমন একজন আসামীকে ফৌজদারি কার্যবিধির ৪০১ ধারা মোতাবেক ৬ মাস-৬ মাস করে ক্ষমা করে সরকার যে মহত্ব দেখিয়েছে বা দেখাচ্ছে, সেটি নিয়ে আপনি বি এন পি কর্মীদের দেখেছেন একটিবারের জন্য সরকারকে ‘এপ্রিশিয়েট’ করতে? উত্তর হচ্ছে- না আপনি তা দেখেন নি। আপনি কবে কোথায় শুনেছেন যে সাজাপ্রাপ্ত একজন আসামিকে সেবা করার জন্য জেলখানায় আলাদা করে বাইরে থেকে নিয়ে এসে কর্মী পায়? এত আরাম আর আয়েশ পায়? কিন্তু বেগম জিয়াকে সেই সুবিধা দেয়া হয়েছে। আবেদনের সাথে সাথে তাকে মুক্তি দেয়া হয়েছে এবং জীবনের সমস্ত সুযোগ আর সুবিধা তাকে দেয়া হয়েছে। কিন্তু এরপরেও এদের বুকে রহম নাই। সামান্যতম এপ্রিসিয়েশন নাই। বরং অনলাইনে বলতে শুনি, ক্ষমতায় গেলে নাকি আওয়ামীলীগকে শেষ করে দেবে, আজীবন জেলে রাখবে ইত্যাদি। এই দেশের রাজনৈতিক কালচার ভালো আর মন্দ মিলিয়ে চলছিলো কিন্তু ২০০৪ সালের গ্রেনেড হামলা সারাটাজীবনের জন্য এই দেশের রাজনীতিকে শেষ করে দিয়েছিলো। তারপরেও শেখ হাসিনা খালেদার সাথে পরম আগ্রহে কথা বলতে গিয়েছেন কিন্তু খালেদা কি ব্যবহার করেছিলেন সেটা সেই টেলিফোন আলাপন শুনলেই আপনারা বুঝবেন। কোকো মারা যাবার পর মাননীয় প্রধানমন্ত্রী গিয়েছিলেন খালেদার বাড়ীতে। কিন্তু খালেদা দেখাই দিলেন না সেদিন। কতটুকু অভব্য হলে এমন সম্ভব? এত এত সুযোগ আর সুবিধার পরেও যখন এই দলটির পক্ষ থেকে কোনো প্রাপ্তিস্বীকার থাকেনা, যখন এপ্রিসিয়েশান থাকেনা, যখন সেটাতে ধন্যবাদ জ্ঞাপন থাকেনা তখন ধরে নিতে হয় ভেতরে সমস্ত ঘৃণার উদগীরণ লুকিয়ে রেখে এরা বেঁচে-বর্তে রয়েছে। অথচ আমি অনলাইনে শত শত আওয়ামীলীগ কর্মীকে দেখেছি বেগম জিয়ার আরোগ্য কামনা করতে, তার সুস্বাস্থ্য কামনা করতে। এই ভদ্রমহিলার নোংরামির সর্বোচ্চ লেভেল কি ছিলো? তিনি তার সত্যকারের জন্মদিনকে পাশ কাটিয়ে ১৫-ই অগাস্ট মিথ্যে জন্মদিন পালন করতেন দীর্ঘ কেক কেটে। যেই তারিখে জাতির জনককে স্বপরিবারে হত্যা করা হয়েছিলো। সারা জাতির শোকের দিনে তিনি উল্লাস করতেন। তাও সেটি তার সত্যকারের জন্মদিন হলে বলার ছিলোনা কিছুই। কিন্তু শুধু জাতির জনকের খুন হয়ে যাবার দিনে ইচ্ছে করে, এই নোংরামোটা তিনি করতেন। তার নোংরামোটা কোন লেভেলের, বুঝতে পারছেন? এই ১৫-ই অগাস্ট জন্মদিন পালন আর ২১ শে অগাস্ট বোমা হামলা, এই দুইটিই আসলে বি এন পি-কে সঙ্গায়িত করে। আপনি একটা বি এন পি’র নেতা আর কর্মীকে এই ঘটনার জন্য জীবনে কোনোদিন পরিতাপ করতে দেখেছেন, দুঃখ প্রকাশ করতে দেখেছেন? আমি অন্তত কোনোদিন দেখি নাই। খালেদা জিয়ার শারিরীক অবস্থা সত্যকার অর্থে খুব স্বাভাবিক। অন্তত পক্ষে বাংলাদেশের পত্র-পত্রিকা তাই বলে। করোনা হয়েছে, এখন নেই, শ্বাস কষ্ট হয়েছিলো, এখন নেই। এসব চিকিৎসা বাংলাদেশেই খুব ভালোভাবে সম্ভব। কিন্তু তারপরেও বয়স বিবেচনায় কিংবা পরিবারের আবেদন বিবেচনায়, বিশেষ করে মাননীয় প্রধানমন্ত্রীর নির্দেশনায় বেগম জিয়াকে দেশের বাইরে পাঠাবার আয়োজন চলছে। এত কিছুর পরেও সরকার তাঁর সমস্ত করনীয় যা তার থেকেও বেশী করছে। সাজাপ্রাপ্ত আসামীর পাস্পোর্ট করা, ফিঙ্গার প্রিন্ট দিতে না পারলেও সেটা ব্যাতিরেকে করা থেকে শুরু করে এয়ার এম্বুলেন্স, চিকিৎসা, যোগাযোগ, অর্থ কোনটার কমতি রেখেছে সরকার? কিন্তু তারপরেও এইসব অবদানের কোনো স্বীকৃতি নেই। বরং বি এন পি নেতা কর্মীরা ভেতরে ঘৃণার স্রোত রেখে সেটার উদগীরণ করছে। সরকার যেন নিরবে তার করনীয়-এর থেকে বেশী দায়িত্ব পালন করেই যাচ্ছে...আবুল হাসানের কবিতা ঈষৎ পরিবর্তন করে তাই বলতেই হয়- ঝিনুক নীরবে সহো ঝিনুক নীরবে সহো, ঝিনুক নীরবে সহে যাও ভিতরে কষ্টের বালি, মুখ বুঁজে মুক্তা ফলাও!
বঙ্গবন্ধুর নিহত হবার দিনে যেই মানুষ শুধু নোংরা মানসিকতার কারণে ভুয়া জন্মদিন পালন করে, অনেক চেষ্টা করার পরেও তার জন্য সহানুভূতি আসেনা, কি করবো বলেন..
ভদ্রমহিলার সমস্যা কি? আমি তো দেখি দেশেই তার চমৎকার চিকিৎসা হচ্ছে। উনি বিদেশে যেতে এত আগ্রহী কেন? তার দলের ছোড়া পেট্রোল বোমায় যারা মারা গেছে কিংবা আহত হয়েছে, তাদের কয়জন বিদেশে চিকিৎসা নিয়েছেন?
'আজকে প্রমাণিত হয়েছে হেফাজত একটা কাগুজে বাঘ ছাড়া আর কিছুই ছিল না যারা রাজনীতিতে জন্মই নিয়েছে মিথ্যার জন্য, বস্তুগত ভোগের জন্য এবং ব্যক্তি উন্নতি সাধনের একটা সহজ রাস্তার জন্য। বলা হয়, ‘বেটার লেট দ্যান নেভার’ আর সেই প্রেক্ষিতে ক্ষমতাসীন সরকারের এই বোধোদয় দেরিতে হলেও কার্যকরী হয়েছে'
উল্লেখিত পেইজ তাদের পোস্ট, সেখানে আমার ট্যাটু নিয়ে ট্রল ইত্যাদির জন্য দুঃখ প্রকাশ করে তাঁরা ক্ষমা চেয়েছেন। আমি ব্যাপারটিকে পজিটিভলি নিয়েছি।
আমার ট্যাটু নিয়ে এই পেইজ থেকে আমাকে হ্যারাস করা হচ্ছে। প্রশ্ন হচ্ছে- কেন? আমি ঠিক বুঝতে পারছিনা, আমার হাতের ট্যাটু টা কি এমন অপরাধ করেছে, যেটি নিয়ে আমাকে পাবলিকলি ট্রলের শিকার হতে হবে।? আমার অপরাধ কি? অপরাধ কি শুধু এটাই আমি বঙ্গবন্ধুকে আমার শরীরে এঁকেছি? এটাই কি অপরাধ? এই বাংলাদেশে আমি জাতির জনকের ছবি বা তাঁর মুখায়ব আমার শরীরে আঁকতে পারবোনা? আঁকলেই আমাকে এমন নোংরা ট্রলের শিকার হতে হবে? কেউ কি জানেন এই পেইজের এডমিন কে? কারা চালায় এই পেইজ? আমি যথাযথ আইনী ব্যবস্থা নিতে চাই।
মুনিয়া আর আত্নহত্যা, বসুন্ধরা গ্রুপের এম ডি আনভীরের বিরুদ্ধে প্ররোচনার অভিযোগ এবং মামুনুল হকের বিরুদ্ধে ঝর্ণা'র ধর্ষনের মামলা। এই দুই ইস্যু নিয়ে আজকের লাইভ।
মুনিয়া'র আত্নহত্যা ও হেফাজত নেতা মামুনুল হকের মানবিক/কথিত দ্বিতীয় স্ত্রীর আজকের দায়েরকৃত মামলা সম্পর্কিত বিষয়ে 'মূলত' পুরো ঘটনার 'আইনী' বিষয়ে একান্ত আমার পর্যবেক্ষণ কি, সেটা বলবার জন্য আজকে বাংলাদেশ সময় রাত সাড়ে ১০ টা থেকে লাইভে থাকবো। এই বিষয়ে কারো প্রশ্ন থাকলে করতে পারেন। আবার লাইভের পর পুরো বিষয় নিয়ে একটা লেখাও লিখবো।
মুনিয়ার আত্নহত্যা ও মামুনুলের বিরুদ্ধে তার মানবিক/কথিত স্ত্রীর ধর্ষনের মামলা, এই দুইটি বিষয় নিয়ে বলতে চাই। লিখবো নাকি লাইভ করবো? লম্বা ইস্যু। তাই পাব্লিক অপিনিয়ন নিচ্ছি।
গত ১৮ এপ্রিল ২০২১ তারিখে সিআইএ ফান্ডেড অনলাইন পোর্টাল ‘নেত্র’ নিউজে ‘জেনারেল আজিজকে কেন বরখাস্ত করেননি শেখ হাসিনা’ এই শিরোনামে একটি সংবাদ প্রকাশিত হয়। লেখার পরবর্তী অংশে যাওয়ার আগে আপনাদের জেনে রাখা ভালো যে এই অনলাইন পোর্টালটি বাংলা ও ইংরেজি পত্রিকার দুই সম্পাদক যথাক্রমে তাসনিম খলিল ও ডেভিড বার্গম্যানের বিরুদ্ধে এরই মধ্যে গুরুতর অভিযোগ উত্থাপিত হয়েছে যে উল্লিখিত দুজন ব্যক্তিই আমেরিকার কেন্দ্রীয় গোয়েন্দা সংস্থা সিআইএর অর্থায়নে নির্দেশিত সাংবাদিক। উল্লেখ্য, আমেরিকান গোয়েন্দা সংস্থা সিআইএর সহযোগী সংগঠন ন্যাশনাল এন্ডৌমেন্ড ফর ডেমোক্রেসির সরাসরি অর্থায়নে এই পোর্টালটি বর্তমানে পরিচালিত হচ্ছে। 
আন্দালিভ পার্থকে নিয়ে গতকাল একটা পোস্ট করি। পোস্ট করবার ঠিক ১ ঘন্টার মাথায় অদ্ভুতভাবে লক্ষ্য করি আমার পূর্বতন বেশ কিছু লেখা রিপোর্ট হচ্ছে। কিভাবে বুঝলাম? ফেসবুকে ঢুকতেই ওয়ার্নিং পেলাম যার সরল বাংলা দাঁড়ায়, 'তোমার একাউন্ট ঝুঁকিতে'। খুব স্বাভাবিকভাবেই আমি স্টেরিওটাইপড চিন্তাই করবো যে পার্থকে নিয়ে পোস্ট, ঘটনা সেখান থেকেই ঘটছে। ফলে আমি করলাম কি, পোস্টটা 'অনলি মি' করে দিলাম। এর কিছুক্ষন পর আমি আমার খুব পরিচিত যায়গা থেকে দুটো ফোন পেলাম। অসম্ভব বিনয়ী দুইজনই আমার দীর্ঘ সময়ের বন্ধু। আমাকে অনুরোধ করা হোলো, পার্থের নারী বিষয়ক এমন ক্যাচাল অসংখ্য রয়েছে কিন্তু আমি তাঁর পরিবার, বাচ্চা এসব ভাবনা ভেবে তাকে কি পলিটিকালি ডিল করতে পারি কিনা, তার ক্যারেকটার নিয়ে না লিখে। আমি তাঁকে বা তাঁদের বুঝালাম যে, তিনি যেভাবে ধর্ম নিয়ে ব্যবসা শুরু করেছেন, তার অতীত ইতিহাস আমি কেন দেখাবোনা? ধর্ম নিয়ে ব্যবসা বন্ধ করতে বলেন উনাকে। বলা বাহুল্য এই ফোন দুইটি এটেন্ড করবার আগেই আমি সেই পোস্ট ড্রাফট করে নিয়েছিলাম। এই ছাড়াও, এই লেখা লিখবার পর আমার স্ত্রী-ও আমাকে বলেছিলেন 'ওই মেয়েটির' ব্যাপার তুমি না আনলেও পারতে কেননা এই ঘটনাটি সবাই এরই মধ্যে জানে। কোনো প্রয়োজন নেই নতুন করে এটিকে নিয়ে লিখবার। পার্থকে তুমি তোমার পলিটিকাল মতবাদ দিয়ে ডিল কর। সব মিলিয়েই আমি পরবর্তীতে আর লেখাটি পাব্লিক করিনি। যারা যারা আমাকে মেসেজ দিয়েছেন এই বলে যে, শেখ হেলাল কিংবা শেখ তন্ময় আমাকে ধমক দিয়েছে কিনা কিংবা ভয় পেয়ে পোস্ট সরিয়ে নিয়েছি কিনা, তাদের উদ্দেশ্যে শুধু এইটুকুই বলবার রয়েছে যে, 'এমন কিছুই ঘটেনি কিংবা কেউ আমাকে কোনো হুমকিও দেয়নি' খামাখাই নিজে নিজে একটা ধারনা করে সেটিকে ছড়াবার এই 'বিরল প্রতিভা' আপাতত নিজের ভেতরেই রাখুন।
হুমায়ুন আজাদের চলে যাবার দিন আর তাঁর জন্মের দিন, এই দুইটি দিন বুক বেয়ে একটা দীর্ঘঃশ্বাসের মত বের হয়। ডক্টর আজাদ বলতেন, তিনি বেঁচে ছিলেন অন্যদের সময়ে। এই কথাটিতে এক ধরনের ক্লান্তি ছিলো বলে আমার মনে হয়। অথচ আমি অনুভব করি, আমি বেঁচে ছিলাম 'হুমায়ুন আজাদ সময়ে'। আমার ক্লান্তি লাগেনা এই কথা বলতে বরংচ এক ধরনের সুতীব্র বেদনার মত হয়। খুব ঝাঁ ঝা একলা দুপরের মত।কেমন যেন অপ্রকাশিত এক বিষাদ, যন্ত্রনা আর দুঃখের মিশ্রণ... শুভ জন্মদিন লেখক। ভালোবাসা আর শ্রদ্ধা।
মুনিয়ার মৃত্যু নিয়ে ঘাটতে গিয়ে এই পর্যন্ত যতগুলো চরিত্রের দেখা পেলাম, গুনে শেষ করতে পারিনা..
আমি এই পুরো ব্যাপারটা নিয়ে কৌতূহলী হলাম। বসুন্ধরার মালিকের ছেলে আসামি। অভিযোগ তার বিরুদ্ধে। কারো কাছে তথ্য থাকলে ইনবক্সে দিবেন প্লিজ, ভিকটিমের পরিবারের কাউকে কি আপনারা চেনেন? চিনে থাকলে, পরিচয় কি করিয়ে দিতে পারবেন প্লিজ?
আচ্ছা, একটা কথা। গতকাল আমি ট্যাটুর ছবি দেবার পর আপনারা যারা আমাকে ধর্মীয় জ্ঞান, বেহেশত, দোজখ, সব কিছুর জ্ঞান দিলেন, আপনাদের কাছে আমি এই জ্ঞান চেয়েছিলাম? আমি কি আপনাদের এক্সপার্ট অপিনিয়ন চেয়েছিলাম? আমি আপনাদের জিজ্ঞেস করে কিংবা আপনাদের টাকায় ট্যাটু এঁকেছি? তাহলে এই ফাঁপর দালালির কারন কি?
হেফাজতের পুরো কমিটির বিলুপ্ত ঘোষনা অনেকের জন্য হাস্যকর, বিষ্ময়ের কিংবা ভাবনার হলেও, আমার কাছে এটা অতি সাধারণ এক নগন্য ঘটনা। উপমহাদেশের রাজনীতি কিংবা সুনির্দিষ্ট করে বললে অখন্ড ভারতবর্ষ, পরে পাকিস্তান আর এরপর বাংলাদেশ সব মিলিয়ে যারা দেওবন্দ আন্দোলন বা এখন এই দেশের কওমীদের কর্মকান্ড গভীরভাবে লক্ষ্য করেছেন বা করেন তারা বোধকরি আমার মতই বলবেন। এই প্রসঙ্গে আমার একটা কথা প্রাসঙ্গিক মনে হয়। ২০০১ সালের ২ অক্টোবর যখন বি এন পি-জামাত সরকার গঠন করলো তার কিছুদিন পরেই শহর জুড়ে গুজব ছড়িয়ে পড়েছিলো এই দফা তারেক রহমান মাস্টার প্ল্যান করেছে আওয়ামীলীগকে আগামী ৫০ বছর আর ক্ষমতায় আসতে দেবে না এবং ফলশ্রুতিতে বাংলাদেশ আওয়ামীলীগকে বিলুপ্ত করেই দেবে তারেক রহমান। সে লক্ষ্যেই হাওয়া ভবন কাজ করে যাচ্ছে। ২০০১ সালেই খুব সম্ভবত কিংবা ২০০২ সালের ৭-ই নভেম্বরে আর্মি স্টেডিয়ামের এক কনসার্টে মাইলস ব্যান্ড স্টেজে উঠার সাথে সাথে তারেক রহমানও স্টেজে উঠলেন। সেটি ছিলো ৭-ই নভেম্বর উপলক্ষ্য বি এন পি যেই সিপাহি-জনতা বিপ্লব দিবস পালন করে সেটি কেন্দ্র করে সেই কনসার্টের আয়োজন ছিলো। সেইদিনই আমি তারেককে প্রথম সামনা-সামনি দেখি। আমার স্কুল ঢাকা রেসিডেন্সিয়াল মডেল কলেজের বড় ভাই ফলে আমাদের রেমিয়ান্স রা আমরা আমাদের বড় ভাইদের প্রতি যে শ্রদ্ধা রাখতাম সেটা কোনোদিন আমার তারেকের প্রতি হয়নি। তারেককে স্টেজে দেখে গুজবটার কথাই শুধু মনে পড়তে লাগলো। মনে হতে লাগলো এই ছোটখাট একটা লোক, আওয়ামীলীগকে নিশ্চিহ্ন করে দেবে? আমি ভীড়ের মধ্য থেকে একটা ঘৃণার দৃষ্টি নিয়ে তাকিয়ে ছিলাম তার দিকে। আমার বাবা সব সময় বলতেন, 'আয়ুব দেখলাম, ইয়াহিয়া দেখলাম, ভুট্টো দেখলাম, আর দুইদিনের বৈরাগী আওয়ামীলীগ শেষ করবে?' এই কথায় আমি ভরসা পেলেও একটা ভয় কাজ করতো। মনে হতো, এই দেশটায় বঙ্গবন্ধুর দল থাকবে না, কেমন করে হয়? ২০০৪ সালে গ্রেনেড হামলার সময় আমি যুক্তরাজ্যের প্লাইমাউথে শহরে এক ভারতীয় রেস্টুরেন্টে কাজ করি। আমার স্ত্রী জানালেন ফোনে সেই ভয়াবহ সময়ের গল্প। চট করে আমার মনে পড়ে গেলো দেশ ছাড়ার আগে সেই গুজবের কথা। লীগকে ক্ষমতায় আসতে দেবেনা বলে অরা কথা রটিয়েছিলো। তাকিয়ে দেখি ঘটনা তো সত্যই। সে গুজব তো আর গুজব নয়। কিন্তু আমাদের গল্পের ফিনিক্স পাখি সেদিন বেঁচে যান সমস্ত সম্ভাবনাকে তুড়ি দিয়ে। তার তিন বছর পরের ঘটনা তো ইতিহাস। যেই দল বা যেই ব্যক্তি জানিয়েছিলো ৫০ বছরে এই দেশে আওয়ামীলীগ আসবে না, তারা জানতো না তারা ঠিক কোন দলের সাথে ডিল করছে। ৭৫ সালের ১৫-ই অগাস্টের পর অনেকে জানাজা পড়ে ফেলেছিলো। তারা মনে করেছিলো আওয়ামীলীগের দাফন সম্পন্ন হয়েছিলো। ৭৫ এর পর কত অংশে ভেঙ্গে যায় আওয়ামীলীগ, তারপর নেত্রী এলেন ৮১ তে। ৮০ এর দশক পুরোটাই তাঁর আর কর্মীদের যুদ্ধ। ৯০ দশকে শুরু হয় অন্য আরেক যুদ্ধ। ভুঁইফোড় জাতীয়তাবাদী আক্রোশের সাথে যুদ্ধ। ৯৬ তে ফিনিক্স পাখির নেতৃত্বে দল আবার ক্ষমতায় দীর্ঘ ২১ বছর পর। ২০০৯ থেকে এই দেশে অন্য ইতিহাস। এখনো রাস্তাঘাটে বের হলে শুনতে পাই, আওয়ামীলীগ একবার ক্ষমতা থেকে চলে গেলে শুধু সারাজীবন নয়, এইবার নাকি রোজ কেয়ামতের পরেও চিহ্ন থাকবে না আওয়ামীলীগের। রাস্তায় রাস্তায় লাশ পড়ে থাকবে আওয়ামীলীগ কর্মীদের। আমি গণহত্যার সম্ভাবনার কথা স্বীকার করি কিন্তু আমি এই বিলুপ্তের গল্প শুনে নিরবে হেসে যাই। এই আওয়ামীলীগ কিভাবে টিকে থাকে, কিভাবে ৭৫ এর পর যুদ্ধ আর সংগ্রাম করে আজকের ২০২১ সাল পর্যন্ত এসেছে এসবের দিকে বোধকরি কেউ গভীর ভাবে তাকায় না। কেউ যদি মনে করে এই আওয়ামীলীগ কেবল ক্রিম খাওয়াদের স্বর্গরাজ্য তবে তারা ভুলের মধ্যে আছে। কেউ যদি মনে করে হাজী সেলিম, বদি কিংবা নদভীরা এই আওয়ামীলীগের পতাকা বহনকারী। তবে তারাও ভুলের মধ্যে রয়েছে। আওয়ামীলীগ টিকে রয়েছে এক অসংখ্য সংখ্যার অদৃশ্য ডেডিকেটেড একদল প্রেমিক দ্বারা যারা কেবল আওয়ামীলীগ করেনা বরঙ দলটাকে ধারন করে। যারা দলের সুসময়ে চুপ করে বসে থাকে আর পেছন থেকে হাল ধরে দলটাকে ধরে বসে থাকে। যারা শত অপমান, লাঞ্চনা, বঞ্চনা, কষ্ট সহ্য করে শুধু এক বিরামহীন প্রেমিকের মত এই দলের সাথে প্রতিশ্রুতবদ্ধ। যাদের আখের গোটাবার ইচ্ছে নেই। দল থেকে সুবিধা নেবের সামান্য আকাঙ্ক্ষা নেই, প্রত্যাশা নেই। আপনারা আমার দিকে তাকান। আওয়ামীলীগ দূরের কথা, লীগের কোনো অঙ্গসংগঠনের সাথে আমি জড়িত ছিলাম না কোনোকালেই। বাবার আর নিজের টাকায় ব্যারিস্টার হয়েছি। দেশ বিদেশে ঘুরেছি। নিজের খাই, নিজের পড়ি কিন্তু সমস্ত আনুগত্য আমার এই দলটির প্রতি, বঙ্গবন্ধুর প্রতি। আমাকে যারা অনলাইনে চেনেন, দেখেছেন তারাই জানেন আমি কি করেছি বা করি। উঠতে, বসতে, ফিরতে আমাকে শত শত গাল খেতে হয়। কিন্তু আমাকে সামান্য বিচলিত হতে দেখেছেন? আমার মত অতি সামান্য, নগন্য, তুচ্ছ মানুষ যদি দলের জন্যে নিরবে এইটুকু করতে পারেন তবে চিন্তা করুন এই দলের হয়ে এমন কত লক্ষ লক্ষ অনুরাগী রয়েছে শহরে, গ্রামে, জেলায়, উপজেলায়, ইউনিয়নে, গলিতে, মহল্লাতে? আওয়ামীলীগ এমন লক্ষ-কোটি ভালোবাসায় টিকে রয়েছে। এইভাবে... এই পক্রিয়ায়। আওয়ামীলীগ তো একটা দল না। এটা একটা অনুভূতির নাম। কিন্তু বিলুপ্ত হবে তারা যারা অস্ত্র দিয়ে ক্ষমতায় এসেছে, মানুষের মুখ চেপে ধরে উর্দি পড়ে ক্ষমতায় এসেছে, যারা প্রতিপক্ষের বাড়িতে গুলি করে, গ্রেনেড মারে, যারা ধর্মের নামে শিশুদের ধর্ষন করে, তান্ডব চালায়, খুন করে, মৌলবাদের চাষ করে। বিলুপ্ত হবে তারা যারা ধর্মের কথা বলে এই দেশে অরাজকতা তৈরী করে। যাদের সামান্যতম আধুনিক শিক্ষা নেই, যাদের এই মঙ্গলে পৌঁছে যাওয়া দুনিয়া সম্পর্কে সামান্য ধারনাও নেই। ফলে হেফাজতের এই বিলুপ্তি অস্বাভাবিক কিছু নয় বরঙ এটাই স্বাভাবিক। কাল যে হেফাজতের নেতাকে আপনি বলতে শুনেছেন শেখ হাসিনাকে ক্ষমতা থেকে নামিয়ে দিবে, আজকে যদি তাকে ব্রীজের নীচে জুতা পালিশের কাজ করতে দেখেন, বিষ্মিত হবেন না। এই সীমার বাইরে তার শিক্ষাও নেই, ক্ষমতাও নেই। বরঙ তার কাছেই জুতা পালিশের জন্য যাবেন। কারন তান্ডব করবার বদলে সে শ্রম দিয়ে করে খাচ্ছে, এটাকে বরং সাধুবাদ জানাবেন।
দেশের প্রান্তিক মানুষগুলোর শতকরা ৮৫ ভাগ মানুষ ঠিক এইভাবে ভাবে। আপনি Police,Army, RAB,আইন-কানুন দিয়ে এদের সাথে পারবেন বলে মনে করেন?
বাসার সামনে শবজি বিক্রি হচ্ছে। ভাবলাম একটু বাজার করি। জানার ইচ্ছে হোলো বাজারের অবস্থা কি? সবজি'র দাম কেমন? ভিডিওটা দেখা যেতে পারে। যদিও আমার ধারনা কাঁচা বাজারে দাম আরো কিছুটা কম হতে পারে। এলাকায় যারা বিক্রি করে, তাঁরা মনে হয় একটু দাম বেশী রাখে। আমার কাছে হয়ত এই দাম কিছুই না। কিন্তু বাংলাদেশের সাধারণ মানুষ, খেটে খাওয়া প্রান্তিক ঘরানার মানুষ কি এই দামে সবজি এফোর্ট করতে পারেন? আপনার মতামত কি?
বি এন পি'র লার্নেড ব্যারিস্টার সাহেব ৩ থেকে ৪ বার বাঁধা দিলেন। সত্য কথা বললেই আমার লার্ণেড ব্রাদার রেগে যান। কথাই বলতে দেবেন না আমাকে। কিন্তু বলেছি শেষ পর্যন্ত। দেখতে পারেন।
ধর্মকে কিভাবে নিজের সুবিধা অনুযায়ী ব্যবহার করতে হয় সেটার একটা ক্লাসিক উদাহরণ দিয়েই লেখাটা শুরু করি...
ভাংচুর করলেই গ্রেফতার করতে হবে? স্বাধীন দেশে একটু আরাম করে ভাঙচুরও করা যাবেনা? সরকার কি একটুও ডিসকাউন্ট দিতে পারে না? এ কেমন বিচার?
নূরুল হক নূরের গায়ে সোঁদা মাটির একটা গন্ধ ছিলো আর খুব সম্ভবত আমাদের সমাজের শ্রেণী বিভাজন 'কনসেপ্টে' ছেলেটি মধ্যবিত্ত অংশটিকে রিপ্রেজেন্ট করতো। এই দুইটি পজিটিভ অংশ বাদ দিলে ছেলেটিকে সামগ্রিকভাবেই একটা আনকালচার্ড, মৌলবাদী চিন্তায় পরিপূর্ণ এবং বেশ গোছানো ধরনের মূর্খ হিসেবে চোখ বন্ধ করে বলে দেয়া যায়। যারা 'মূর্খ' শব্দটি পড়েই দাঁড়িয়ে গেলেন, তাঁদের বলবো উত্তেজনা পরিহার করতে। পুঁথিগত বিদ্যা দিয়ে আমি ওর জ্ঞান আর মূর্খতাকে মাপছি না। আমি নূরকে যে স্কেল দিয়ে মাপার চেষ্টা চালাচ্ছি সেটি খুব কঠিন কিছু নয়। এই দেশের সংষ্কৃতি, রাজনীতি, আচার-ব্যবহার, প্রথা এবং স্বাধীনতা উত্তর গত ৫ টি দশকের আমাদের যে রাজনৈতিক চর্চা, বিশেষ করে ঢাকা বিশ্ববিদ্যালয় কেন্দ্রিক, সেটিকে যদি একটা স্ট্যান্ডার্ডের মাপ-কাঠিতে নিয়ে একটা তুলনা করবার সামান্য চেষ্টা চালাই আর নূর ছেলেটিকে কল্পনা করি, তাহলে বাকি সমস্ত কিছু দুঃখগাঁথা কিংবা শোকগাঁথা ছাড়া আর কিছুই নয়। ছাত্রলীগের তৎকালীন অবিবেচক কর্মকান্ড, মূল জন-আকাঙ্খা'র ধারাটি ধরতে না পারা, নিজেদের ভেতরের চরম দ্বন্দ (বিশেষ করে রব্বানি ও শোভনের) এবং সর্বপোরি জাতীয় রাজনীতিতের বিশেষ টানাপোড়েনের সম্মিলিত যে গতিপ্রবাহ সব কিছু মিলে ছাত্রলীগের রব্বানি-শোভনকে ডাকসুর পূর্ণ নিয়ন্ত্রন নিতে দেয়নি। না পেরেছে ছাত্রলীগ না পেরেছে বাম দলগুলো ফলে সেখানে এক অসীম শূন্যতা তৈরী হয়েছিলো। এই শূন্যতার ফাঁকতালে একটা চরম ধরনের আনকালচার্ড ছেলেটি ঢুকে গেলো ঢাকা বিশ্ববিদ্যালয় কেন্দ্রিক রাজনীতির সর্বোচ্চ পদটিতে। নূরের এই পদ অর্জন নূরের ক্রেডিবিলিটির মাত্রাকে নির্দেশ করলে আমি সে কথাই বোধকরি বলতাম। কিন্তু দুঃখজনক হচ্ছে, ছাত্রলীগের তৎকালীন ব্যর্থ নেতৃত্ব আজকে এমন একটি ছেলেকে বার বার আমাদের সামনে নিয়ে আসছে, যেখানে লজ্জায় যে মাথা হেঁট করবো সেটিরও সুযোগ পাচ্ছিনা। আমরা যদি আমাদের আশেপাশের দেশ ছাপিয়ে আমাদের সমসাময়িক দশক থেকে আজ অবধি ফার ইস্ট এশিয়া, ইউরোপ, ল্যাটিন আমেরিকা, আমেরিকা, আফ্রিকা ইত্যাদি অঞ্চলের দিকে তাকাই এবং সেখানের ছাত্র রাজনীতির ট্রেন্ড বিবেচনায় নেই তাহলে বুকটা বিষাদেই ভ’রে ওঠে। সেসব দেশে কেমন ছাত্রনেতা তৈরী হয় আর আমাদের উৎপাদিত নেতার তুলনামূলক পরিধি দেখলে এই বিষাদ বোধকরি যৌক্তিক-ই আমার ভাবতে বিষ্ময় লাগে ঢাকা বিশ্ববিদ্যালয়ের ছাত্র-ছাত্রীরা কি এতটাই চিন্তা আর পলিটিকাল দৈন্যতায় ভুগেছে, যেখানে নূরের মত একটা আপাদমস্তক মৌলবাদীকে ও গোছানো মূর্খকে ভোট দেবার চিন্তা তাঁরা মাথায় এনেছিলো? এতটাই কি আকাল পড়েছিলো নেতৃত্বের? আজও আমার কাছে পুরো ব্যাপারটি একটা ঘোরলাগা দুঃস্বপ্নের মত মনে হয়। ঢাকা বিশ্ববিদ্যালয়ের ইংরেজী বিভাগের একজন ছাত্র যিনি কিনা একজন ভিপি ছিলেন কয়দিন আগেও,তিনি দু দিন পরপর অনলাইনে এসে ধর্মকে পুঁজি করে বক্তব্য দেন। কে মুসলমান আর কে মুসলমান নয় সেটির সার্টিফিকেট বিলান, এটাকি ভাবা যায়? ছেলেটির কথা শুনলে মনে হয় কওমী মাদ্রাসার একটা নাদানের কথা শুনে যাচ্ছি যার জীবনটা কেটেছে যাবতীয় উর্দু হরফের আঁচে। এটি একদিকে যেমন বিষ্ময়ের অন্যদিকে প্রবল দুঃখেরও ঘটনা। জানিনা আমাদের ভাগ্য কেন এতটা খারাপ যেখানে আমাদের দেশের একটা শীর্ষস্থানীয় বিশ্ববিদ্যালয়ের ছাত্র-ছাত্রীরা নূরের মত একজনকে নির্বাচন করবে? আমরা কি তবে এই বিশ্ববিদ্যলয়ের ছাত্র-ছাত্রীদের বিবেচনার উপরেও আস্থা হারিয়ে ফেলবো? আমরা কি তবে এই বিশ্ববিদ্যালয়ের গত ১০০ বছরের যা অর্জন রয়েছে সেটিকে প্রশ্নবিদ্ধ করব? এর উত্তর আমার আসলেই জানা নেই। ঢাকা বিশ্ববিদ্যালয়ের একজন শিক্ষার্থী না হয়েও আমি যেই মরমে মরে যাই, যেই লজ্জায় আমি লীন হয়ে উঠি, জানিনা এখানে পড়া শিক্ষার্থীদের অবস্থা একই রকম হয় কিনা। নূরের গত ৫০ টা বক্তৃতা যদি আপনি লক্ষ্য করেন। হোক সেটি অনলাইন কিংবা প্রকাশ্যে। সেখানে আপনি তার রাজনৈতিক আলাপের গভীরতা ঠিক কতদূর টের পান? কতটুকু তথ্য বা মোহিত করবার মত বক্তব্য সে আপনাদের সামনে দিতে পারে? তার রাজনৈতিক প্রজ্ঞার চিহ্ন ঠিক কোন বাক্যটিতে সে বহন করে আপনাদের সামনে আজ পর্যন্ত পেশ করেছে? প্রতিটি বক্তব্যে ভারত, ধর্ম নিয়ে উদ্ভট কথা বলা অথবা এই ক্ষমতাসীন সরকারকে ফেইশিস্ট অথবা হালে নতুন শেখা মাফিয়া শব্দটি ছাড়া ঠিক কোন পলিটিকাল আলাপে নূর আপনাদের মুগ্ধ করতে পেরেছে অথবা সম্পৃক্ত করতে পেরেছে যেখানে আপনি করতালি দিয়ে বলতে পেরেছেন, ‘বাহ ছেলেটির রাজনৈতিক প্রজ্ঞা দেখে আমি মুগ্ধ!’ আমি নিশ্চিত আপনি তা পারেন নি এবং তা পারবেনও না। নূর ঢাকা বিশ্ববিদ্যালয়ে পুলিশের গাড়ি পোড়ানোর যেই নির্দেশ দিয়েছে এবং যারা আওয়ামীলীগ করে তাদের যেভাবে আক্রমণ করেছে তাঁদের বিশ্বাস নিয়ে, এই ঘটনা পশ্চিম দূরের কথা, আফ্রিকাতে হলেও সাংবাদিক, সুশীল সমাজ কিংবা দেশের আপামর জনসাধারণ তাকে অবশ্যই জবাবদিহিতার স্থানে আনতে বাধ্য করতো এবং অবশ্যই জানতে চাইতো, কেন সে এই ধংসাত্নক এবং এমন রেইসিস্ট কথা বলেছে? ইনফ্যাক্ট, যে কোন সভ্য দেশ হলেও এতক্ষনে নূরের স্থান হতে পারতো জেলখানায় এবং বিচারে তার কমের পক্ষে ১০ থেকে শুরু করে ২০ বছর মেয়াদের জেল হয়ে যেতো। কিন্তু এই দেশটির নাম বাংলাদেশ বলে এমন রেইসিস্ট এবং ধংসাত্নক বক্তব্যের পরেও নূর বহাল তবিয়তে রয়েছে। শুধু জানতে পেরেছি ঢাকাতে দুইটি আর সিলেটে একটি মামলা হয়েছে ডিজিটাল নিরাপত্তা আইনে। জানিনা এইসব মামলার ভবিষ্যৎ ঠিক কতটা উজ্জ্বল। যদি এই মামলাগুলোর সঠিক তদন্ত হয় এবং বিচার অনুষ্ঠিত হয় তাহলে আমি একজন আইনজীবি হিসেবে গ্যারান্টি দিয়ে বলতে পারি, এখানে শাস্তি সুনিশ্চিত। কিন্তু মুশকিল হচ্ছে, শেষ পর্যন্ত বিচার প্রক্রিয়া পর্যন্ত গড়াবে এই অভিযোগগুলো? আওয়ামীলীগের রাজনীতি করেন এমন অন্তত দুইজন ব্যক্তি আমাকে বলেছেন, তাঁরা চুপ করে আছেন এই কারনে যে, এখন নূরের বিরুদ্ধে মামলা করলেই মানুষ বলবে, ‘দেশে বাক-স্বাধীনতা নেই’ আর ছাত্রলীগের কয়েকজন নেতা কর্মীদের সাথে কথা বলে জানা গেলো, ‘তাঁরা নূরের বিরুদ্ধে মামলা করে ওকে আর আলোর নীচে আনতে চায়না’ এই দু’টো কথাই আমার কাছে পরম বিরক্তির ও আত্নঘাতি বলে মনে হোলো। দেশের সাধারণ নাগরিক যদি না বোঝেন কোনটা বাক স্বাধীনতা আর কোনটা রেইসিজম কিংবা কোনটা ধর্ম নিয়ে রাজনীতি কিংবা কোনটা ধংসাত্নক তাহলে সেই দায় দায়িত্ব আওয়ামীলীগ বা ছাত্রলীগের নয়। শুধু নূর যা বলেছে পুলিশের গাড়ি পুড়িয়ে দেয়া সংক্রান্ত এবং যারা আওয়ামীলীগ করে তারা মুসলমান হতে পারেনা, এই দুইটি কথাকে কেন্দ্র করে নূরকে আপীলেট ডিভিশন পর্যন্ত নেয়া সম্ভব। এই কথাগুলো আমি হলফ করে বলতে পারি। অন্তত, বাংলাদেশের বিদ্যমান যে আইনী ধারা রয়েছে, তাতে তো সম্ভবই। কিন্তু এই প্রক্রিয়ায় যাবে কে? আর যদি যায়-ই তাহলে শেষ পর্যন্ত পুরো প্রক্রিয়াতে ধৈর্য্য ধরে অপেক্ষা করবে কে? আমি আসলে কাউকেই দেখতে পাইনা। একটা মধ্যবিত্ত ঘরের ছেলে, যার গায়ে মাটির সোঁদা গন্ধ লেপ্টে রয়েছে বলে আশাবাদী হওয়া গিয়েছিলো, যাকে দেখে মনে হয়েছিলো রাজনীতিতে যুক্ত হলে ছেলেটি হয়ত গণমানুষের কথা বলতে পারবে কিংবা সাধারণ মানুষের যে দাবী আছে সেটিকে আরো অর্থবহ করে সমাধানের জন্য রাজনৈতিক একটা ডায়ালগ তৈরী করতে পারবে, তাকে দেখে এখন এক ধরনের বিরক্তি আর ক্রোধ তৈরী হয়। বিরক্তি লাগে মূর্খতা দেখে আর ক্রোধ হয়, এমন অপগন্ডকে ঢাকা বিশ্ববিদ্যালয় তৈরী করেছে দেখে। তবে, সব কিছু ছাপিয়ে আশাবাদি হওয়ার ব্যাপার হচ্ছে বর্তমানের ছাত্রলীগ আজ থেকে দু’বছর আগের ছাত্রলীগের থেকে অনেক অনেক পরিপক্ক এবং ক্রেডিবল। আমি সাম্প্রতিক সময়ে ঢাকা বিশ্ববিদ্যালয়ের ছাত্রলীগ নেতার সাদ্দামের সাথে বেশ সময় ধরে কথা বলেছি, বুঝতে চেষ্টা করেছি তাঁদের রাজনৈতিক প্রজ্ঞাকে। আমি যেমন সাদ্দামেও মুগ্ধ তেমনি ছাত্রলীগের সাম্প্রতিক কার্যক্রমেও আশাবাদী। এই ট্রেন্ড ধরে রাখতে পারলে অন্তত সেখানে কোনো শূন্যতা তৈরী হবে না আর সেই শূন্যতার ছায়া ধরে নূরের মত কেউ রাজনীতিতে স্থান করতে পারবেনা, এই ব্যাপারটিই আমাকে আশার আলো দেখায়। 
সালাউদ্দিন কাদের চৌধুরীর যেদিন ফাঁসি হোলো, বোধকরি সেই সন্ধ্যায় একজন বি এন পি সমর্থক আমাকে বিনীত গলায় পরম বিষ্ময় নিয়ে বলেছিলো, 'ভাই আজকে বুঝলাম শেখ হাসিনা কি জিনিস'। আমি সেই ভদ্রলোককে পুরো প্রক্রিয়া ধরে ধরে বুঝিয়ে বললাম, মাননীয় প্রধানমন্ত্রী শেখ হাসিনা, সাকা'র বিচারের ব্যাপারে কিছুই জানেন না। সরকারের দায়িত্ব ছিলো যার বিরুদ্ধে অভিযোগ তাকে ধরে আইনের সামনে দাঁড় করানো, তাঁর প্রশাসন শুধু অতটুকু করেছেন। বাকিটা বাংলাদেশের আইন মোতাবেক-ই হয়েছে। কিন্তু ভদ্রলোকের বিনয় আর একটা প্রচন্ড ভয় দুইটি'র মিশ্রণে উনি আর কিছুই বুঝতে চাইলেন না। তিনি আবারও একটা ঘোর লাগা মানুষের মত বিড়বিড় করে বলতেই লাগলেন, 'ভাই আজকে বুঝলাম শেখ হাসিনা কি জিনিস'... আমি বুঝলাম, ইনাকে আর বলে লাভ নেই। উনি ফানাহ ফিল্লাহ স্টেজে চলে গেছেন। আজকেও পরিস্থিতি এক। শেখ হাসিনা সরকারের যা করনীয় তা তিনি করেছেন। অভিযোগ রয়েছে, হেফাজতের তান্ডবকারীরা গ্রেফতার হয়েছে। এখানে শেখ হাসিনার কিছু করার নেই। তিনি আইন প্রক্রিয়ায় হস্তক্ষেপ করবেন না এটাই স্বাভাবিক। আইন তার নিজস্ব গতিতে চলুক। আইনী প্রক্রিয়ায় অপরাধীর সাজা হোক। তবে লন্ডনের কোনো এক হিমহিম ঠান্ডা সময়ে ঠিক অমন করে কোনো এক রুহানি বালকের কাছে আবারও শুনতে চাই সেই অমর বাক্যটি- 'ভাই আজকে বুঝলাম শেখ হাসিনা কি জিনিস' ভালো কথা শুনতে ভালোই লাগে...
মামুনুলকে গ্রেফতার করা হয়েছে। ওর বিরুদ্ধে মামলা দায়েরের আগে খুব ঠান্ডা মাথায় তার এ যাবৎকালের সমস্ত অপরাধের চুলচেরা বিশ্লেষনের মাধ্যমে মামলার ড্রাফটিং করা হোক। যে কোনো ধরনের আইনী সাহায্য, পরামর্শ দিতে প্রস্তুত আছি। এই লোকটি যেন সহজেই আইনের মার আর প্যাঁচে বের না হতে পারে এটা অবশ্যই মাথায় রাখতে হবে। ধন্যবাদ আইন শৃংখলা বাহিনীর সদস্যদের। ধন্যবাদ সরকারকে।
আজকে আমার জন্মদিন। দীর্ঘ ১৮ বছর পর বাবা-মা'র সাথে এই দিনটি একান্ত নিজের মত ক'রে দেশে পালন করছি। আমি নিজেকে সৌভাগ্যবান-ই মনে করি আসলে। সবাই সেহেরি করে ঘুমিয়েছে ফলে কন্যা ছাড়া আর কেউ নেই আমার সাথে ছবি তুলবার। স্ত্রী ছবি তুলে দিলেন মেয়ের সাথে। খুব ভালো লাগছে। এতদিন পর আমার সমস্ত স্মৃতি বিজড়িত বাড়িটিতে জন্মদিন পালন করতে পারছি। চারিদিকে বিষ্ময় নিয়ে তাকাই। যে এলাকা রেখে গিয়েছিলাম দেড় যুগ আগে, তার কিছুই এখন আর নেই। এলাকার মুরুব্বিরা অনেকেই বেঁচে নেই। যারা আছেন তাঁরা যে কোথায় থাকেন কিছুই জানিনা। আমার শৈশবের বন্ধুদের কয়েকজন আছেন, বোধকরি এই একমাত্র সান্তনা। আমাদের এই বাড়িটি এই এলাকার কয়েকটি বাড়ির একটি যেটিকে ডেভেলপারদের কাছে দেয়া হয়নি। তাছাড়া প্রতিটি বাড়ি এই ইমারতওয়ালাদের কাছে বর্গা দেয়া। ৮ তলা, ৯ তলা, ১০ তলার সমস্ত অট্টালিকা। এখানে আমি যেমন কাউকে কিংবা কোনো কিছু চিনতে পারিনা, তেমনি করে আমাকেও কেউ চিনতে পারেনা। চারিদিকে শুধু অচেনা মানুষ। অথচ আমি ছাদে উঠে যেদিকে তাকাই, কেবল দেখতে পাই অসংখ্য স্মৃতি আর স্মৃতি। হাতের ডানে জিয়াদ-দের বাসা, আব্দুল্লাহ-মাহমুদাদের, বামে রসি, উলটো দিকে রবি কাকা, পাশেই তন্বীদের, সামান্য এগোলেই পায়েল ভাই, ফয়সাল ভাইদের বাসা, প্রিয় বন্ধু রিমন, সিফাতদের, পাপ্পু-তপু ভাইদের বাসা, পাঠান কাকার বাসা। কিন্তু কেউ নেই। সব ফাঁকা আর শূন্য লাগে। এই নগর আমার যা কিছু কেড়ে নিয়েছে তা হচ্ছে একটা দূর্দান্ত চমৎকার স্মৃতি। জন্মের পর চার দশক পেরিয়ে গেছি। জন্মের দিনের কথা তো মনে নেই। কিন্তু যেদিন থেকে বুঝতে শিখলাম,তারপর থেকে আজকে অবধি এসে মনে হলো, এত দ্রুত সময় যায়! অনেকটা মনে হচ্ছে এক ম্যাজিক ট্যানেল-এর ভেতর ছিলাম, পেরিয়ে এসে দেখি ঝকঝকে উজ্জ্বল আকাশ। মা প্রতি বছর আমার জন্মের দিনটিতে রোজা রাখেন। বিশেষ নফল নামাজ পড়েন। এবার তো বাই ডিফল্ট রোজার মাস-ই। এমন দিনে মা আর বাবাকে কাছে পাবার আনন্দে সব কিছু ভুলে গেছি। আপনারা আমাকে আপনাদের ভালোবাসায়, প্রার্থনায়, স্নেহে রাখবেন, এই আশাটুকুই কেবল করি...
'জানা যায়, শিশু বক্তা হবার কারনেই তাকে দেখতে মানুষ ওয়াজে ভীড় করে। ওয়াজ প্রতি সে নির্দিষ্ট টাকা নেয়না। সর্বনিম্ন ৫হাজার থেকে সর্বোচ্চ ১ লাখেও সে ওয়াজ করতে গেছে। ওয়াজে তাকে হাদিয়ার বাইরে অনেকেই টিপসও দেয়। সে জানায় তার চোখের চশমাটির পাওয়ার নেই। তাকে যাতে বড় দেখায় সে কারনে চশমাটি ব্যবহার করে থাকে'
'পাশবিক নির্যাতনের শিকার ওই শিশুটি জানায়, ইয়াকুব আলী তাকে রাত ২টার দিকে পরপর দুদিন ঘুম থেকে ডেকে তুলে বলৎকার করে। বলাৎকারের পর পবিত্র কোরআন ছুঁইয়ে তাকে শপথ করানো হয়, যাতে সে এ ঘটনা কাউকে না বলে'
মামুনুলের আজকের লাইভ ভিডিও বার্তার ৯ মিনিট ৫৩ সেকেন্ড পর্যন্ত দেখতে ও শুনতে পেরেছি। এরপর আর রুচিতে কুলোয়নি। তাহলে কি এরই নাম 'হেফাজতে ইসলাম'?
এই যে প্রমাণ। বিজ্ঞ আইনজীবি মিজানুল ইসলাম মিথ্যে বলেছেন আমার সাথে। তিনি আব্দুল হালিম বাবলু নামটি স্পস্ট উচ্চারণ করে বলেছেন এই নামে নাকি একজন সাক্ষী ছিলো সাঈদীর বিপক্ষে। আমি উত্তরে বলেছি এই নামে কোনো সাক্ষী ছিলোইনা।উনি নগদের উপর সেটা অস্বীকার করে বলেছেন, উনি নাকি বাবলু নামটি উচ্চারণ-ই করেন-নি বরং আমি নাকি বানিয়ে বলছি। কিন্তু আপনারাই দেখে নিন কে সত্য বলেছে আর কে মিথ্যে বলেছে। সত্য সব সময় জয় লাভ করে।
