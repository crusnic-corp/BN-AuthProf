হালের তাহসান-মিথিলা থেকে আগেরকার ফরীদি-সুবর্ণা কত দম্পতিরে আদর্শ বানাইলো আর তারা ভক্তদের মুখে চুনকালি দিলো- হায়রে বাঙালি মুসলমান! দুনিয়াতে আদর্শ দম্পতি দেখতে চাইলে আবু ত্বহা আদনান-সাবিকুন নাহার দম্পতিকে দেখো। এরাই আমাদের জন্য জান্নাতি দম্পতির আদর্শ। "আমি তাকে ভালোবাসি। অনেক বেশি ভালোবাসি। আমি আপনাদের বোন। আমি আপনাদের বোন। আমি আর কিছু বলতে পারছিনা। আপনারা তাঁকে আমার কাছে ফিরিয়ে দিন"। " আপনারা আদনান সাহেবকে ফিরিয়ে দিন। নয়তো আমাকে তাঁর কাছে পৌঁছে দিন। আমরা আপনাদের কারো সমস্যার কারণ হবোনা বিশ্বাস করেন"। " আমি নামাযে দাঁড়াতে পারছিনা। আমার নামাযে সমস্যা হচ্ছে। আপনারা দয়া করে তাঁকে আমার কাছে ফিরিয়ে দিন"। " সে মানুষটা খুব বেখেয়ালি। ঠিকমতো খাওয়াদাওয়া করেনা। আমি কষ্ট পাচ্ছি৷ সে হয়তো ক্ষুধার্ত, আমি তাকে খাবার দিতে পারছিনা। তার হয়তো মেডিসিন দরকার, আমি এগিয়ে দিতে পারছিনা" " আমার স্বামী বোকা, সহজ-সরল। সে নিজের পরিণাম সম্পর্কে সচেতন ছিলোনা। আপনারা তাকে ফিরিয়ে দিন। প্রয়োজনে আমরা দেশ ছেড়ে চলে যাবো"। কতই না উত্তম সে যে এমন একজন স্ত্রী পেল। " তোমাদের মধ্যে সেই উত্তম, যে নিজ স্ত্রীর কাছেও উত্তম " (রিয়াদুস সালেহীন, ১/১৯৭)। হে আল্লাহ! আপনি দুনিয়াতে তাদের আবারো পুনর্মিলন করিয়ে দিন। অন্যথায় জান্নাতের সবচেয়ে সুন্দর ঘরটি এই দম্পতির জন্য বরাদ্দ করে দিন। আমীন।
টানা আটদিন গভীর রাত পর্যন্ত ল্যাবে সময় কাটাচ্ছি৷ এখন ভোর ২ঃ৪৬। দেড় ঘন্টা আগে ফজর ওয়াক্ত হয়েছে। ল্যাবে আছি আরো কিছুক্ষণ। আজীবন ল্যাবের কাজে ফাঁকি দিয়েছি দেশে। এখনও তেমন কিছুই করছিনা। কিন্তু কিভাবে যে এরকম কাজের মধ্যে ডুবে গেলাম- ভাবলেই অবাক লাগে। রাত বাড়ার সাথে কয়েকটা উপলব্ধি ঘুরপাক করছে আঙিনায়। যতই করছি, যতই পড়ছি- নিজের জ্ঞান যেন সীমিত হয়ে আসছে। যতই আগাই যেন দেখি ইত্যকার অর্জিত জ্ঞানের গরিমা ভেঙে ভেঙে যায়। জ্ঞানের ইমরাত ভাঙার বিষয়; অর্জনের নয়। দুই. জীবনে কেবল মৃত্যুই শ্বাশ্বত। বাকিসব এক পলকের মর্ত্যলোক ভ্রমণ। জীবনের সবকিছুর সাথে সেই শাশ্বত মৃত্যুর ঘনিষ্ঠতা প্রকট। জ্ঞান আসলে মৃত্যুর মতোই। প্রকৃত আমাদের বয়স তো বাড়েনা, বয়স কমে! জ্ঞানও তাই। ভান্ডার থেকে চুষে চুষে যেন নিজের বিনাশকে নিকটবর্তী করছি। সুন্দর ও সম্মানজনক মৃত্যু ছাড়া জীবনের কোন প্রাপ্তিটা মর্যাদাবান হতে পারে? আমি আপাতত তারই সন্ধান করছি!'
পাহাড়ে মূল খেলোয়াড় দুইটা৷ সন্ত্রাসী গ্রুপগুলোর ফান্ডিং ততদিন বন্ধ হবেনা যতদিন তারা পাহাড় উত্তাল রাখতে পারে। আরেক গ্রুপ হলো **বাহিনী। কোটি কোটি টাকার ইনভেস্টমেন্ট ছেড়ে চলে আসতে হবে যদি পাহাড় শান্ত হয় বা স্বাধীন হয়৷ অর্থাৎ পাহাড় শান্ত বা স্বাধীন হলে দুই ক্ষেত্রেই তাদের লস। উত্তাল হলেও লস। তাই তারা এখানে যথাসম্ভব ব্যালেন্স রেখে ব্যবসায় গোছাতেই বেশি মনযোগী। অন্যদিকে পাহাড় স্বাধীন হলে সন্ত্রাসীগুলো আরো বেশি ক্ষমতা পাবে৷ স্বাধীন না হওয়া পর্যন্ত অনুদান পেতে থাকবে। মাফিয়া বা সন্ত্রাসীদের জীবন এমনই।।এখান থেকে ফিরে আসার সুযোগ নেই। তাই এখানে তারাই মূল খেলোয়াড় হিসেবে আছে। এরা কোনভাবেই চায় না পাহাড় শান্ত হোক। এমনকি রাষ্ট্র সব শর্ত মেনে শান্তিচুক্তির আহ্বান করলেও। এই জায়গায় এসে সন্ত্রাসী ও **বাহিনীর পারপাস এক হয়ে যায়৷ এখানে রাষ্ট্র স্রেফ দর্শক। রাষ্ট্র আর যাই হোক দুই গ্রুপের ব্যবসায় হাত দেয়ার সাহস করেনা৷ এটা খুবই ঝুঁকিপূর্ণ কাজ! অন্যদিকে এই পাহাড় উত্তাল থাকা মানে রাজনীতিতে নেগোসিয়েশনে সবসময় একটা রেডিমেড ট্যুল থাকা যেটা খুঁচিয়ে খুঁচিয়ে ক্ষমতায় পালক যোগ করা যায়। আবার এটা নিয়ে ফ্রন্টলাইন একশনে যাওয়া মানে আগুন নিয়ে খেলা করা৷ নৈতিকতা বিবর্জিত কোন রাষ্ট্রব্যবস্থা এই ঝুঁকি নিতে সাহস করবেনা! মোটাদাগে পশ্চিমারা এখানে এভাবেই নিজেদের প্রভাব জারি রাখতে চায়। এই অঞ্চল ভারত, মিয়ানমার সীমান্তে প্রভাব বৃদ্ধিতে যেমন গুরুত্বপূর্ণ। তেমনই রাষ্ট্রের মধ্যে "আরেকটি রাষ্ট্র হয়ে উঠা"র হুমকি থাকা মানে দায়িত্বশীল রাষ্ট্রকে চাপে রাখার মোক্ষম সুযোগ। এরকম একটা জায়গায় অবস্থান নিতে পারা পুরো দক্ষিণ এশিয়ার রাজনীতিতে গোটাদাগে বড় একটা ইমপ্যাক্ট ফ্যাক্টর। পাহাড়ে মুসলিম বৃদ্ধি পশ্চিম থেকে ফান্ডিং আসার জন্য বড় হুমকি। পাহাড়ের অলিগলিতে গড়ে উঠা গীর্যাগুলো পাহাড়ী দেশদ্রোহী মিলিশিয়া গ্রুপগুলোর অভয়াশ্রম। ওসব জায়গায় সেনাবাহিনী অভিযান নিতে গেলে পুরো পশ্চিম উঠেপড়ে লাগবে। মিডিয়া হাউজগুলো কুমিরের মতো বিশ্বশক্তিকে ডেকে আনবে। এদেশীয় রাঘব বোয়াল এজেন্টরা তড়িৎ তৎপর হয়ে উঠবে ফায়দা লুটতে। তাই রাষ্ট্র এখানে দর্শকের ভুমিকা পালন করে! শহীদ ওমর ফারুক ত্রিপুরা একজন ধর্মান্তরিত মুসলিম। ২০১৪ সালে ইসলাম গ্রহণের পর থেকে খুব দ্রুত সময়ে আরো ৩০ টি পরিবারকে ইসলাম ধর্মে দীক্ষিত করেন। এভাবে মুসলিম সংখ্যা বৃদ্ধি পেলে পাহাড়ী সন্ত্রাসীগুলোর সন্ত্রাসের প্রশিক্ষণ ও ঘাঁটিগুলো সীমিত হয়ে আসবে। পশ্চিমারা ফান্ডিং দিবেনা। তথাপি পশ্চিমের জন্যেও প্রভাব বিস্তারে এটা বড় হুমকি। তাই ওমর ফারুক ত্রিপুরার ইসলাম প্রচার পাহাড়ী ও পশ্চিমাদের জন্য দুশ্চিন্তার কারণ হয় দাঁড়িয়েছিলো। ফলাফল রাষ্ট্রকে বুড়ো আঙুল দেখিয়ে তাঁকে হত্যা করা হয়েছে। এই জঘন্য হত্যাকাণ্ডের পর কেন রাষ্ট্র চুপ আশা করি সংক্ষিপ্ত এই বিবরণীতে কিছুটা হলেও বলতে পেরেছি। পাশাপাশি মিডিয়া হাউজ, পাহাড়ী অধিকার পরিষদ, সেক্যুলার ও এজেন্সিগুলোর নীরবতার কারণও আশা করি স্পষ্ট হয়েছে আপনাদের৷ অভূক্ত সাধারণ পাহাড়ী ছাড়া কেউই পাহাড়ে শান্তি চায় না৷ এমনকি পাহাড়ী ছাত্র অধিকার সংগঠনগুলোও না। সাধারণ পাহাড়ীরা দু'বেলা দূরে থাক এক বেলা খেতে পায় না। এই অভূক্ত সাধারণ পাহাড়ীরা সংখ্যায় বেশি হলেও গুটিকয়েক সন্ত্রাসী ও রাষ্ট্রের মেরুদণ্ডহীনতার কারণে তাদের জীবন আজ দুর্বিষহ। তারা শান্তি চায়, একবেলা অন্তত খেতে চায়। অপরদিকে শহীদ ওমর ফারুক ত্রিপুরার হত্যাকাণ্ডকে ধর্মীয়ভাবে এড্রেস করা হচ্ছে। এটা একটা বিপজ্জনক এপ্রোচ। এতে করে একটা ধর্মীয় ট্যাগ লেগে প্রতিবাদ সীমিত হয়ে যাচ্ছে নির্দিষ্ট একটা ধর্মীয় গোষ্ঠীর মধ্যে। ব্যাপারটা সত্য হলেও তাঁকে একজন সাধারণ পাহাড়ী ও বাংলাদেশ রাষ্ট্রের নাগরিক হিসেবে এড্রেস করতে হবে। রাজনৈতিকভাবে মোকাবেল করা লাগবে। দল মত ধর্ম নির্বিশেষে সবাইকে নাগরিক হত্যার বিচার চাইতে হবে। ওমর ফারুকের পরিবারের ন্যায়সঙ্গত অধিকার নিয়ে কথা বলতে হবে। বিচার হবে কি হবেনা- এই নিয়ে ভাবা যাবেনা। আমাদের উচিত নিজ পর্যায়ে প্রতিবাদটুকু জানিয়ে রাখা। ওমর ফারুকদের চিনিয়ে দেয়া৷ সন্ত্রাসীদের গর্হিত কাজগুলোকে বেশি বেশি আলাপে এনে রাষ্ট্রকে জাগিয়ে তোলা! সার্বভৌমত্ব রক্ষায় সবক দিয়ে যাওয়া৷ ওমর ফারুক ত্রিপুরা হত্যার বিচার চাই.... #পাহাড়ে_হত্যা #পাহাড়ী_সন্ত্রাস #ওমর_ফারুক_ত্রিপুরা #সার্বভৌমত্ব
আবু ত্ব-হা আদনান জীবিত ফিরে এসেছেন। আলহামদুলিল্লাহ। বাংলাদেশের তরুণরা যে সরকার, প্রশাসন, মিডিয়ার উপর চাপ সৃষ্টি করতে পারে এটা চাক্ষুষ হলো। পাশাপাশি দ্বীন ইসলামের পথে অরাজনৈতিক ও নিরপেক্ষভাবে কেউ দাওয়াত দিলে এই দেশের সর্বসাধারণ তাকে গ্রহণ করে নিবে তা ও স্পষ্ট হলো। আবু ত্ব-হা আদনান খাস দিলে ইসলামের জন্য কাজ করে যাচ্ছিলেন। তাই আল্লাহর পক্ষ থেকে সাহায্য সরাসরি এসেছে। এটা বুঝা যায় এই দেশের বাম রাম থেকে লীগ জামাত সবাই তার পক্ষে আওয়াজ তোলা থেকে। তবে বরাবরের মতোই এই দেশের দুইটা গ্রুপ ইসলামের প্রতিপক্ষ হিসেবে থেকেছে। শিবসেনাদের ব্যাপারে আমরা আগ থেকে জানলেও, এই দেশের সালাফিজমের আড়ালে মাদখালি গ্রুপ যে ইসলামের বিভাজন ও আলেমদের প্রতি ষড়যন্ত্রে জড়িত- তা নতুনভাবে সবাই বুঝতে পেরেছে। আবু ত্ব-হা আদনান মূলত একজন এস্কাটোলজি তথা ইসলামের দৃষ্টিতে শেষ জমানার ছাত্র। যায়োনিস্ট ও মুশরেকদের সাম্রাজ্যবাদী চক্রান্তগুলোকে তিনি একে একে ফাঁস করে দিচ্ছিলেন। পাশাপাশি সালাফি মাদখালি গ্রুপ তার বিরুদ্ধে বিষেদগার করায় সরকার ভেবেছিলো আদনান কোন জিহাদি গ্রুপের সাথে সম্পৃক্ত থাকতে পারে। কিন্তু আদনান একজন নিরপেক্ষ দাঈ। তাই সরকার তার সাথে কারো যোগসাজশ হয়তো পায়নি৷ আবু ত্ব-হা ভাই আরো শক্তিশালী হয়ে আমাদের মধ্যে ফিরে আসবেন। দ্বীনের যে দাওয়াতী আলোড়ন তিনি তরুণদের মধ্যে বিস্ফারিত করেছেন তা আরো শক্তিশালী হয়ে ছড়িয়ে পড়বে। আল্লাহ এভাবেই তার বান্দার কাজকে কৌশলের মাধ্যমে সবার মাঝে ছড়িয়ে দেন। ইন শা আল্লাহ...এই দেশের তরুণ সমাজ আজ থেকে সত্যিকার ইসলামিক স্কলার চিনতে ভুল করবেনা। মিডিয়ার শক্তি বিশেষ করে ফেস দ্য পিপলের সাইফুর সাগরের প্রতি দেশবাসী কৃতজ্ঞ। আদনান আপনি তরুণদের আইকনিক লিডারে উত্তীর্ণ হয়েছেন। আপনার জন্য, আপনার নির্ভীক স্ত্রীর জন্য- আসসালাম.... 
আসসালামু আলাইকুম.... নওমুসলিম ভাইয়ের আপডেট। সিদাক ফাউন্ডেশন কর্তৃক আহ্বান করা নওমুসলিম ভাইয়ের জন্য ফান্ডে জমা পড়া টাকার সাথে সিদাক নিজেদের ফান্ড থেকে আরো কিছু অতিরিক্ত টাকা যোগ করে নওমুসলিম ভাই আব্দুর রহমানকে সর্বমোট ২৫,০০০/= হস্তান্তর করা হয়েছে...আলহামদুলিল্লাহ। পাশাপাশি স্থানীয় লোকজন আরো ২৫,০০০/= টাকা উত্তোলন করেছেন। আপনাদের সকলের আন্তরিক অংশগ্রহণ আল্লাহ কবুল করে নিক। আমীন। আমাদের পরিকল্পনাঃ আব্দুর রহমানের বসবাসের জন্য আপাতত একটি জমি ক্রয়ের ব্যাপারে পরিকল্পনা হয়েছে। পাশাপাশি তার একটি উত্তম কর্মসংস্থান তথা ব্যবসার ব্যাপারে নিয়্যাত করা হয়েছে। আমরা তার একটি জমির ব্যবস্থা ও ক্ষুদ্র ব্যবসায়ের জন্য প্রাথমিক পুঁজি যোগাড়ের চেষ্টা করছি৷ এরপর ব্যবসায় আল্লাহ বারাকাহ দিলে তিনি নিজে উক্ত জমিতে বাসযোগ্য বাড়ি নির্মাণ করবেন। জমি ও ব্যবসায় পুঁজির জন্য আমরা প্রাথমিকভাবে চার থেকে পাঁচ লক্ষ টাকা সংগ্রহের লক্ষ্যমাত্রা নির্ধারণ করেছি৷ ইন শা আল্লাহ, আপনাদের সহযোগিতায় দ্রুতই আব্দুর রহমানের রিযিক ও বাসস্থানের ব্যবস্থা হবে। যারা এখনো নওমুসলিম ফান্ডে টাকা পাঠাতে চান আমাদের ঠিকানায় পাঠাতে পারেন। বিকাশ, রকেট, নগদ, ব্যাংক একাউনন্ট যেকোন মাধ্যমে। যেকোন জিজ্ঞাসায় সিদাক ফাউন্ডেশন পেইজে ম্যাসেজ দিন। কমেন্টে সিদাকের পেইজ লিংক। যাজাকাল্লাহ।
আর মাত্র ৩ ঘন্টা বাকি..... আই আই ইউ সি আবাসিক ছাত্রদের ঈদ আড্ডা আগামীকাল। আজ রাত ১২ টায় রেজিষ্ট্রেশন বন্ধ করা হবে। রেজিষ্ট্রেশনে অভূতপূর্ব সাড়া এসেছে৷ ১০০ শব্দে সবার অনুভূতিগুলো বেশ চমকপ্রদ। আমরা চিন্তা করছি উল্লেখযোগ্য স্মৃতিগুলো ব্যক্তির নাম উল্লেখ করে লাইভে শেয়ার করবো। পাশাপাশি অনেকেই কবিতা আবৃত্তি, সঙ্গীত পরিবেশন, কৌতুক বলার ব্যাপারে অনেকেই আগ্রহ দেখিয়েছেন। আমরা চেষ্ট করবো আপনাদের সকলকে সুযোগ করে দিতে৷ আমাদের হল ছাত্রদের অনেকের দেশে ও দেশের বাইরে সম্মানজনক অবস্থানে আছেন। আমরা ওনাদের কাছ থেকেও সাড়া পেয়েছি। আমরা প্রত্যাশা করছি ওনারা হলের স্মৃতির পাশাপাশি নিজেদের সফলতার গল্পগুলো আমাদের শোনাবেন। আর কি কি রাখা যায়? আপনারা পরামর্শ দিন, আমরা চেষ্টা করবো। আজ রাত ১২ টা পর্যন্ত যারা রেজিষ্ট্রেশন করবেন, মেইলে মিটিং লিংক পাঠানো হবে। আসুন স্ব-বান্ধবে। গাইবো, শুনবো, শোনাবো.....বন্ধুদের মেনশন দিন। মিটিং লিংক কমেন্টে....
হ্যাশট্যাগ দিয়ে কি পাশে দাঁড়ানো যায়? আমাদের অনুদান কি ফিলিস্তিনে আদৌ পৌঁছাবে? . হ্যাশট্যাগের কারণে মৌলিক কোন অর্জন হচ্ছেনা। বরং ফিলিস্তিন ইস্যুতে গুরুত্বপূর্ণ অনেক লেখার কমেন্ট বক্সে গিয়ে হ্যাশট্যাগের বন্যায় কমেন্টের মূল্যবান আলাপগুলো খোঁজেই পাচ্ছিনা। হ্যাশট্যাগ একটা অকার্যকর যুদ্ধ। তার চেয়ে ফিলিস্তিন ইস্যুতে অনেকের লেখাগুলো শেয়ার করে ছড়িয়ে দিন। মানুষ জানতে পারবে অনেক। আর হ্যাশট্যাগ দিয়ে যারা কেয়ামত আর আল্লাহর কাছে জবাবদিহির কথা উঠাচ্ছে তারা নিতান্তই ধর্মকে একটা হাস্যকর বিষয়ে পরিণত করছে৷ এতে লাভ হচ্ছে ইহুদির ফেসবুকের। এখানে আপনি যত বেশি শব্দ ছাড়বেন, তার ব্যবসায় তত লাভ। আমি আপনি কি ফেসবুকে টাকা দেই? আমাদের শব্দগুলোই তাদের ইনকাম। এতে তাদের সাইটের রিচ বাড়ে। তাছাড়া হ্যাশট্যাগ কেন দেয়, কিভাবে এটা কাজ করে জানুন। মূলত হ্যাশট্যাগে একবার ক্লিক করে এই ইস্যুতে লিখিত সব ইস্যু আপনি একসাথে পেয়ে যাবেন। এখন আপনারা কিছু না লিখে হ্যাশট্যাগ মারতে থাকলে, পরে কেউ ফিলিস্তিন ইস্যুতে ট্যাগে সার্চ করলে দেখবে কোন ইনফরমেশন নেই কেবল হ্যাশট্যাগ আর হ্যাশট্যাগ। এতে সে বিরক্ত হবে। একইভাবে ফিলিস্তিন ও হামাস বিষয়ে গুরুত্বপূর্ণ লেখাগুলোর কমেন্ট থ্রেড থেকে কিছুই পড়তে পারছিনা হ্যাশট্যাগের বন্যায়। যত্রতত্র হ্যাশট্যাগ মেরে আপনি এই ইস্যুতে লিখিত গুরুত্বপূর্ণ লিখাগুলোকে এভাবে আড়াল করে দিচ্ছেন। তাই কমেন্টে অযথা হ্যাশট্যাগ যুদ্ধ না করে ফিলিস্তিন ইস্যুতে কিছু লিখে নিজের ওয়ালে পোস্ট করুন। তারপর পোস্টের শেষে ইচ্ছে হলে হ্যাশট্যাগ দিন। অন্যথায় আপনার যত্রতত্র হ্যাশট্যাগ এর কারণে ফিলিস্তিন ইস্যুতে মূল্যবান লেখাগুলো গভীরে চলে যাবে। আমাদের হ্যাশট্যাগের চেয়ে হামাস ও ফিলিস্তিনের সংগ্রামের গল্পগুলো বেশি বেশি জানা দরকার। ২. আপনারা যারা ফিলিস্তিনের জন্য ডোনেশন সংগ্রহের পোস্ট শেয়ার করছেন এই ব্যাপারেও জানা দরকার। ফিলিস্তিন রাষ্ট্রের জন্য সংগৃহীত অর্থ গাযায় যাবে কি না সন্দেহ আছে৷ গাযা বিচ্ছিন্ন ফিলিস্তিন থেকে। ফিলিস্তিন নামক যে রাষ্ট্র ও তার দূতাবাস তা মূলত পশ্চিম তীর নিয়ন্ত্রিত। ২০০৬ সালের নির্বাচনে হামাসের প্রধান ইসমাইল হানিয়্যে সারা ফিলিস্তিনের প্রেসিডেন্ট নির্বাচিত হলেও মাহমুদ আব্বাস ক্ষমতা ছাড়েননি। জোর করে প্রেসিডেন্ট পদ দখল করেন। সেই থেকে পশ্চিম তীর ও গাযায় আলাদা দুই সরকার, দুই সরকার প্রধান। পশ্চিম তীরের ফিলিস্তিন সরকার হামাসের প্রশাসনের লোকদের বেতনটাই নিয়মিত দেয় না। তাই আপনাদের ফিলিস্তিনের পাঠানো টাকা আদৌ গাযায় হামাসের পকেটে যাবে কি না নিশ্চয়তা নেই৷ পশ্চিম তীরের সরকার ইসরাইলের সাথে চুক্তির মাধ্যমে অস্ত্র সমর্পণ করেছে। তাই তারা ইসরাইলিদের বিরুদ্ধে ইট পাটকেল ছোঁড়া ছাড়া আর কোন অস্ত্র ব্যবহার করতে পারেনা। কাতার ব্যতীত হামাসের কোন অফিস নেই৷ হামাস নিয়ন্ত্রিত গাযা স্থল, নৌ, আকাশ সব পথেই অবরুদ্ধ। নৌপথে তুরস্ক সামান্য পরিমাণে সাহায্য পাঠাতে পারে। তাই আপনাদের অনুদান আদৌ গাযায় পৌঁছাবে কি না ভাবা উচিত। ফিলিস্তিনি দূতাবাস পশ্চিম তীরের ফাতাহ নিয়ন্ত্রিত। ওরা আরব বিশ্ব, পশ্চিম বিশ্ব, জাতিসংঘ থেকে অনুদান পায়৷ ইদানিং ইসরাইল যে হামলাগুলো করছে তা হামাস নিয়ন্ত্রিত গাজায় যা আয়তনে ঢাকার অনেক জেলা থেকেও ছোট। ফিলিস্তিন দূতাবাস ব্যতীত আরো অনেকেই ফান্ড রেইজ করছে। এদের অধিকাংশই ফ্রড। আর দূতাবাস মিশর সীমান্ত দিয়ে ঔষধ গাযায় পৌঁছাবে বললেও এর বাস্তবতা কঠিন। একেতো তাদের নিজেদের মধ্যকার দ্বন্ধ তার উপর মিশর ইসরাইলের খাঁটি বন্ধু। দূতাবাস বা রাষ্ট্রীয় উদ্যোগ এবং নিবন্ধিত চ্যারিটি সংগঠন ব্যতীত আর কেউ এক রাষ্ট্র থেকে আরেক রাষ্ট্রে অর্থ পাচার করতে পারেনা। 
যারা তরমুজের দাম নিয়ে হাপিত্যেশ করছেন তাদের জন্য জাপানের পণ্যমূল্যের কিছু নমুনা। একটি তরমুজ ৩ হাজার ইয়েন প্রায়। বাকিটা ক্যাপশনে দেখুন। আমি মোটেও তুলনা দিতে চাইছিনা৷ কিভাবে রাষ্ট্র আমাদের রিযিক নিয়ন্ত্রণ করে তার একটি সচিত্র টুকলি এই লিখাটা। এই যে আপনারা " উন্নয়নের সরকার বারে বারে দরকার"- স্লোগানের দাসত্ব করেন, তাদের বলতে চাই আরো বেশি উন্নয়ন 'ঘটবার' আগেই যা যা ইচ্ছে খেয়ে নিন। দেশ এখন সিঙ্গাপুরের সাথে প্রতিযোগিতা করছে। জাপানের কাতারে চলে আসবে কিছুদিন পর৷ জাপানিজরা উন্নয়নের রাস্তা, সেতু কামড়ে খায় না। এখানে উন্নয়ন মানে সরকারের হাত ধরে জনগণের পকেটেরও উন্নয়ন৷ তাই দাম বাড়লে বেতন বাড়ে। দাম আকশ ছুঁলেও তা আপনার নাগালে থাকে৷ কিন্তু উগান্ডায় তো পকেটের উন্নতি হয় না। আপনারা কদিন পর রাস্তা আর ফ্লাইওভার কামড়ে খাওয়া ছাড়া আর কিছু পাবেন না খেতে। তাই আরো বেশি উন্নয়ন দুর্ঘটনা ঘটবার আগে, দাম সিঙাপুরের বাজারদর ছোঁবার আগে মনে যা চায় খেয়ে নিন। বুর্জোয়া দেশে শ্রমিক বলতে কিছু নাই৷ সব হচ্ছে জালিমের নানান রুপ৷ তাই তরমুজের সিন্ডিকেটে লাত্থি মেরে কৃষকের মাঠে পড়ে থাকা ফ্রেশ তরমুজ কিনে খান৷ নিজেও ফ্রেশ খান, কৃষকের টাকা সরাসরি কৃষককে দিন। আপনার তরমুজের দাম ১০০ নয়। পরিবহণ খরচ, দোকান খরচ, হেলমেট বাহিনীর চাঁদা, রাষ্ট্রীয় নিরাপত্তা সন্ত্রাসী সবার পকেট মানিসহই আপনি তরমুজ কিনছেন! তাই যতই বাজারমুখী হবেন, সিন্ডিকেট ততই লাভমান হবে। দুষিত পণ্য বেশি দামে কিনবেন। অনলাইন ব্যবসায়ী ভাইয়েরা গ্রামের কৃষকদের কাছ থেকে সরাসরি পণ্য কিনে প্রি অর্ডার নিয়ে ঘরে কাঁচা বাজার ও ফলমূল সাপ্লাই দেয়ার পরিকল্পনা নিন৷ ব্যবসাও জমবে, সিন্ডিকেটও ভাঙবে। ছবির ক্যাপশনে দাম লিখে দিয়েছি৷ কেউ স্ট্রোক কইরেন না। এগুলা মাত্র সবজির দাম। গ্রোসারিজে গেলে বিপদ...😛
স্কুলের আন্তর্জাতিক শাখার সামনে। এরা ভার্সিটিকে স্কুল বলে। এই শোনে প্রথম প্রথম নিজেকে স্কুলগামী শিশু মনে হতো! এদ্দিন ছবি তোলা হয়নি। ইন্ডিয়ান ল্যাবমেইট এসে ছবিয়াল ঘাটতি পূরণ করেছেন।
শপিং সেন্টার মেলা দূর আছে ক্যাম্পাস থেকে। দুইজনই নতুন এই শহরে। রাত ৯ টায় পুরো শপিং মল ঘুরে বের হয়ে দেখি শেষ বাস আমাদের ছেড়ে ৭ টায় ফিরে গেছে। অংকুশ ভাই টেক্সি সার্ভিসের নাম্বার দিলো। আমরা শীতের রাতে হাঁটা ধরলাম। ৫০ মিনিট হেঁটে বাসায় পৌঁছাতেই পা দু'টো বিদ্রোহ ঘোষণা করেছে। এখন দুইজন বাসার দুই মাথায় পা তুলে দিয়ে শুয়ে আছি।
সন্ধ্যায় হঠাৎ বৃষ্টি। ইন্ডিয়ান অতিথিসহ পরিকল্পনা করলাম আজ তান্দুরি চিকেন বানাবো। চিকেন কিনে সুপার শপ থেকে বের হতেই বৃষ্টির সাথে যৌথ বিবৃতি দিতে শুরু করেছে তুমুল তুষারপাত ও ঝড়ো হাওয়া৷ খুব সহজে মাত্র ২০ মিনিটে বাটার দিয়েই তান্দুরি করে ফেললেন জীবন কুমার।অসাধারণ হয়েছে খেতে৷ এদিকে সারা জাপানে বোধয় আমিই বাদ রইলাম সাকুরা উৎসব হতে। এই শহরে এখনো চেরি ফুল ফুটেনি৷ এ যেন কিতামি ঢেকে যাচ্ছে বরফে আর রোমের নিরোর উত্তরাধিকারিরা চেরি ফুলের ছবি আপলোড করে চলেছে। তীব্র নিন্দা জানিয়ে রাখলাম।
নিয়ে এসেছি তেলেগু ভাষায় কবিতা... শুরুতে আমাদের ভুলভাল ইংরেজি তর্জমা। এরপর তেলেগু ভাষায় আবৃত্তি। ইনি একাধারে একজন কবি, গল্পকার, সাংবাদিক এবং বিখ্যাত একজন বাবুর্চি ছিলেন ছাত্রজীবনে। তাঁর জীবনটাই একটা কবিতা, সংগ্রামী কবিতা। রান্নাবান্নার পাশাপাশি তিনি মাস্টার্স ও পিএইচডি করেছেন তেলেঙ্গনা রাজ্যে। এরপর ভারতের কর্ণাটকে অবস্থিত অন্যতম সেরা একটি বিশ্ববিদ্যালয়ে সহকারী অধ্যাপক ছিলেন। গত ছয় বছর ধরে জাপানে পোস্ট ডক্টরাল রিসার্চার হিসেবে আছেন৷ বর্তমানে তিনি আমার অতিথি কিছুদিনের জন্য৷ আগামী দুই বছর একই ল্যাবে কাজ করবো। আজ দু'জন দুজনের পুরনো গল্প কবিতা আবৃত্তি বা পাঠ করলাম। কাল থেকে চলবে নানান পদের রান্না। ল্যাবে আমরা দুইমাত্র বিদেশী৷ প্রফেসর ইতিমধ্যে বলেছে আমরা দুইদিনে জোট পাকিয়ে ফেলেছি৷
এই জনপদের সর্বশেষ বলির পাঁঠা হবে আওয়ামীলীগ কর্মীরা। জামায়াত ডাউন, বিএনপি ডাউন, হেফাজত ডাউন, সেক্যুলাররাও মোটামুটি ডাউন। এরপর একে একে সুন্নী ও আহলে হাদিসদেরও ডাউন করা হবে। এমনকি তারা যদি আজীবন সরকারের গুণগান গায় তবুও ডাউন করা হবে। কারণ তখন ইসলামের হয়ে সরকারের পক্ষে দালালি করার প্রয়োজন আর থাকবেনা। এরপর বাঙাল মুলুকের জনগোষ্ঠী বলতে শতভাগ আওয়ামীলীগ থাকবে। তখন প্রতিযোগিতা হবে কে কত বড় আওয়ামীলীগ। বীর উত্তম বড় না বীর বিক্রম বড়। মুক্তিযোদ্ধা বড় না গেরিলা যোদ্ধা বড়। ছাত্রলীগ বেশি যোগ্য না যুবলীগ বেশি যোগ্য। এভাবে সংখ্যাটা আওয়ামীলীগের মধ্যে একদিন অর্ধেক হবে। সেই অর্ধেক থেকে গিয়ে ঠেকবে কেন্দ্রে। ততদিনে চেয়ারের খুঁটি ভাঙা সারা৷ নতুন একটি চেয়ারের জন্য আমরা মহান প্রতিবেশীর কাছে বিনীত অনুরোধ করবো," জাহাপনা! আপনার কৃপায় আমাদের ধন্য করুন"। আজকে যা ঘটেছে তা শুরু কেবল। কেউ থাকবিনা রে শেষমেশ; কেউ থাকবিনা। নিজেকে যত বড় চামার প্রমাণ করতে চাস, তোর চেয়ে বড় চামার রেডি আছে! ~"একটি পতাকার মধুর আত্মহনন"
বাঁশখালীতে নিহত ৫ শ্রমিকের হত্যার দায়ে মুহাম্মাদ মামুনুল হক এর ফাঁসি চাই। এই দাবিটি মাননীয়'র কাছে পৌঁছাতে এস.আলম গ্রুপের সহায়তা কামনা করছি৷ নিহতদের পরিবারের সদস্যদের জব অফারের সুপারিশ করতে বড় বড় শায়খদের দৃষ্টি আকর্ষণ করছি। দেশপ্রেমিক পুলিশ ভাইদের কঠোর হস্তক্ষেপ কামনা করছি যেন তৃতীয় কোন পক্ষ বিশেষভাবে জামায়াত-শিবির চক্র কোনভাবে নাশকতা করতে না পারে। 
কোম্পানি চায়নার, বাটোয়ারায় এস.আলম গ্রুপ- আর গুলিটা সরকারের পুলিশের। ৫ টা লাশের বয়স ছিলো ১৯-২৫ বৎসর। দাবি ছিলো নিজের পাওনা বেতন বুঝে নেয়ার, রমজানে ইফতারের টাইম দেয়ার- আর বুঝে পেল মৃত্যু! এর আগে একই প্ল্যান্টের জন্য জায়গা দখল করতে গিয়ে লাশ পড়েছে ৪। এরা না হেফাজত, না জামায়াত-শিবির৷ আপনি নিঃসন্দেহে একমত হবেন যে এই মৃত্যু শতভাগ অরাজনৈতিক। যে মায়েরা আকাশ বাতাস ভারী করছে সন্তান হারানো কান্নায়- এই অভিশাপ আরশ থেকে ফিরে আসবে! এই স্বার্থহীন অরাজনৈতিক আর্তনাদ বিফলে যাবেনা ইন শা আল্লাহ। খোদা দাবি করা ফেরাউনও শেষ রাতে নিজ খোদার কাছে হাত তুলতো। আমি নিশ্চিত আপনারা সকালবেলার তাহাজ্জুদে যে খোদার স্মরণ করেন নিঃসন্দেহে আমরা সেই খোদার প্রার্থনা করিনা। আমাদের খোদা এক হলে আপনারা ভীত হতেন। আপনারা খোদাকেও অতিক্রম করে ফেলেছেন! আমাদের দুর্ভাগ্য যে এই অভিশাপের ভার আমাদেরও পোহাতে হবে৷ হেফাজত, জামায়াত-শিবির মরলে লীগের চামার, রাম, বাম এক হয়ে খুনের বৈধতায় নামে। আজ সবাই চুপ। কারণ এইসব শ্রমিকদের খুনের বৈধতা সর্বজন বিধিত। এই জায়গায় এসে বাঙালি রাম, বাম, আওয়ামীলীগ, ইসলামপন্থী সবাই ঐক্যবদ্ধ হতে পারি। এটা ভালো দিক। ঐক্য আমাদের জন্য জরুরি৷ আর যারা এস.আলম এর সার্কুলার বক্সে গোলামীর খতিয়ান ফেলে আসার আশায় আজ চুপ রইছেন- ধরে নিবেন আপনার রিযিক খোদা দেয় না, এস.আলম আর সরকার দেয়। মনে রাখবেন একদিন বেতন ভাতার গুলি আপনার বুকেও ছুটে আসবে। আর যারা ১০-১৫ লাখ টাকা ঘুষ দিয়ে পুলিশে চাকরি নেয়, তারা যখন গুলি তাক করে, তখন মানুষকে আর মানুষ হিসেবে দেখেনা। দেখে একেকটা প্রমোশন আর ঘুষের টাকা উছুল। গুলিটা অন্তত হাতে মারতি, পায়ে মারতি। ওরা তো আর কারখানায় আসতোনা। প্রাণটা অন্তত ভিক্ষা দিতি! এই অভিশাপের টাকায় তোদের বউ বাচ্চা পালবি! পাপ একদিন নিজের ঘাড়েই ফিরে আসবে। - রাসেল মোহাম্মদ
ছবিটা দু'মাস আগের। গত ছয় মাস ধরে কিতামি শহরে শীত পড়ছে। সপ্তাহ তিনেক গ্যাপ দিয়ে আজ আবারো তুষারপাত, সাথে মৃদু বৃষ্টি। ভাবলাম গরমে হাঁপিয়ে উঠা স্বদেশীদের একটু শীতের পরশ পাঠাই! একটু কি আরাম লাগছে এখন?
আমি রীতিমতো সংগ্রাম করেছি স্কুল জীবনে। বাড়ি থেকে হেঁটে স্কুলে আসতে লাগতো প্রায় ৬০০ সেকেন্ড। আমার এই কষ্ট দেখে একজন আমাকে সাইকেল কিনে দেন। ঝড় বৃষ্টি মাথায় নিয়ে আমি সাইকেল চালিয়ে স্কুলে আসতাম। আমার বন্ধুরা স্কুলে বসে লাঞ্চ করতো। আর আমি দু'পায়ে প্যাডেল চালিয়ে বাসায় গিয়ে দুপুরের খাবার খেতাম। চট্টগ্রাম শহরে যখন আসি তখন হাতে দুটো বস্তা। একটাতে তোষক আর আরেকটাতে ছিলো কাপড়চোপড়। এটাই ছিলো আমার তখনকার সম্বল। আমি সচরাচর লম্বা প্যান্ট পরতাম। আপনাদের মতো পশ টাইপ সুন্দর 'ছোট' প্যান্ট আমার পরা হয়ে উঠেনি তখনও। আব্বা আবদার করে দুইটা ছোট প্যান্ট দিতে চাইলেন। এত ছোট প্যান্ট দেখে আমি লজ্জায় নিতে পারিনি। আমি এতটাই লজ্জাবান ছেলে ছিলাম। যাই হোক, শহরে এসে ৪ জন দুই রুমের একটা বাসা নিই। আমরা এক রুমে দু'জন করে থাকতাম ভাবা যায়? আমার বন্ধুরা টিউশন করে বাড়তি ইনকাম করতো৷ অথচ আমার কোন বাড়তি ইনকাম ছিলোনা এরকম। এভাবে সংগ্রাম করে আজ এটুকু পথ এসেছি আমি! জীবন ততটা সহজ না যতটা আমরা ভাবি! বিশ্ববিদ্যালয় জীবনেও এসে সেই সংগ্রাম শেষ হয়নি। আমার বন্ধুরা শহর থেকে বড় বড় বাসে করে ক্যাম্পাসে আসতো। আর আমি আসতাম হেঁটে হেঁটে। জেনে অবাক হবেন যে আমার সিট ভাড়া ছিলো মাত্র ৬০০ টাকা! একবিংশ শতাব্দীতে এসে এত সস্তা জায়গায় কেউ চার চারটা বছর কাটিয়েছে এটাই তো আজকালকার ছেলেমেয়েদের জন্য অনেক বড় অনুপ্রেরণা। আর খাবারের কথা ভাবছেন? আপনাদের মতো বাজারে গিয়ে পছন্দসই কিছু এনে মায়ের হাতে বা মেসের বুয়ার হাতে রান্না করিয়ে ইচ্ছেমতো খাবো সেই সুযোগ আমার ছিলোনা৷ আমরা শত শত ছেলে একবেলা খাবারের জন্য প্লেট হাতে বিশাল লাইনে দাঁড়াতাম। কখনো এমন হয়েছে খাবার শেষ আর ম্যানেজার বললো "মিল কেটে দিলাম ভাই"! প্রতিবাদ করিনি। পাশের দোকান থেকে কিছু খেয়ে নিয়েছি! ফিরে আসা যাক সেই সাইকেলে৷ আমার এই সাইকেল এমনি এমনি পাইনি। আমার বয়স তখন মোটামুটি ৫/৬ হবে। একদিন বিশাল এক গ্রাম্য লোকের বহর এসে বাড়ি থেকে আমার ছোট আপুকে নিয়ে গেলো। আমার বোন সে কি কান্নাকাটি! অথচ আমার মা, বাবা, ভাই-বোন সবাই চেয়ে চেয়ে কাঁদছিলো। হ্যাঁ সেই লোক যিনি আমার বোনকে এভাবে নিয়ে গিয়েছলেন পাড়াশুদ্ধ মানুষ এসে, তিনিই আমাকে সাইকেলটি দিয়েছিলেন যেন আমি ছোটবেলার সেই অভিমান ভুলে যাই! আজও আমার বোন সেই লোকের বাড়িতেই আছে অথচ আমি আজ দেশের বাইরে। এই দেশের বাইরে আসাও সহজ ছিলোনা। আপনাদের মতো লাখ লাখ পয়সা ছিলোনা আমার। বিমান ভাড়াটাও নিজে দিতে পারিনি। এই দেশের সরকার বিমানের ভাড়াটা আমার হয়ে পরিশোধ করেছিলো। আর প্রতিমাসের খরচের কথা ভাবছেন? আমার এখনো ইন্টারমিডিয়েট পড়াকালীন বন্ধুদের মতো টিউশন বা বাড়তি ইনকাম নেই। তবুও সংগ্রাম করে যাচ্ছি। জীবন এতটা সহজ নয় ভাইয়েরা। আজ অবধি আমি সংগ্রাম করে যাচ্ছি। আপনারা অনেকে শত শত টাকা দিয়ে নামকরা মোটিভেশনাল স্পিকারদের কথা শুনতে যান। জানি, আমার কথা টাকা দিয়ে শুনবেন না। তাই 'আঝিফুরি' নিজে বলে দিলাম। তাও যদি আপনারা আমার এই সংগ্রামী জীবন থেকে কিছুটা অনুপ্রেরণা পান তো টাকা ছাড়া আমার এই সংগ্রামী জীবনালেখ্য স্বার্থক! বন্ধু মঈনুল হোসাইন  ভবিষ্যতে বিসিএস ক্যাডার হলে তার সম্ভাব্য সংগ্রামী ইতিহাস কি হবে তা নিয়ে আজ আলাপ উঠায়। ওখান থেকে অনুপ্রাণিত হয়ে নিজের সংগ্রামের কথা আপনাদের জানালাম।।
পৃথিবীর কাছে তুমি এক আকাঙ্ক্ষিত নারী, যার বুকে আশ্রিত আমি এক অসহায় বুদাপেস্ট। মনের গহীনে ঘাপটি মেরে থাকা বিরহ জিজ্ঞাসা করে, কেমন আছো; প্রিয়তমা হাঙ্গেরি! ২০২১.০২.০৬, কিতামি।
রাত ১২ টা, তাপমাত্রা মাইনাস ১০ ডিগ্রী। টানা ১৪ ঘন্টার এক্সপেরিমেন্ট করে বের হলাম। ১৩ ঘন্টা পর নেক্সট প্রসেসিং শুরু করবো ইন শা আল্লাহ। ভাবছিলাম আমিই লাস্ট পার্সন।।পরে দেখি ল্যাবের অন্য রুমে আরেক গান্ডু এখনো বসে আছে! ধীরে ধীরে এক্সপেরিমেন্ট আয়ত্ত করতে পারছি। দেশে থাকতে ল্যাবে সবচেয়ে বেশি আতংকিত থাকতাম। কিভাবে এরে ওরে ধরে ল্যাব পার করা যায় সেই উছিলা খুঁজে ফিরতাম। এখানে অপেক্ষায় থাকি কবে সবাই সন্ধ্যার পর চলে যাবে আর নিজের মতো করে এক্সপেরিমেন্ট করা যাবে নির্বিঘ্নে। এক্সপেরিমেন্ট শেখা শেষ হলে সেলফি তোলা শিখবো। এই জায়গায় এখনো বিশাল ঘাটতি৷ এখন বাসায় গিয়ে আল জাজিরার হরর মুভিটা দেখবো! শুভ রাত্রি.. জয় বাংলা..
প্রচন্ডরকম বাতাসের সাথে তুষারপাত...রীতিমতো ঝড়! সময় দুপুর ১ঃ২৫ মিনিট, তাপমাত্রা মাইনাস ৪ ডিগ্রী।
আকান শহর- হট স্প্রিং ও প্রাকৃতিক সৌন্দর্যের জন্য বিখ্যাত। বিশেষভাবে প্রাকৃতিক আকান লেক এবং এর তীরে অবস্থিত প্রাকৃতিক সালফাইড স্টিমের জন্য এই শহর প্রসিদ্ধ। ভিডিওতে সালফাইড উৎস থেকে বুদবুদ করে সালফাইড উদগীরণ দেখা যায়। উৎসমুখের তাপমাত্রা অনেক। ধোঁয়া উড়ে উড়ে যায়। স্থানীয়ভাবে এটা মাড ভলকানো  নামে পরিচিত। চারপাশে বিশাল বিশাল পাহাড়। তার পাদদেশেই বিশাল আকান লেক। এই লেকের বিশেষত্ব হচ্ছে মারিমু। মারিমু একটি সামুদ্রিক জলজ প্রাণী, দেখতে যদিও উদ্ভিদের মতো। অনেকটা আমাদের দেশের শৈবালের মতো। তবে এরা চলাচল করতে পারে, সংসার করে, বাচ্চাকাচ্চা লালন করে৷ মারিমু উপহার ও শো-পিস হিসেবে জাপানে বিশেষ করে হুক্কাইডো প্রদেশে বেশ জনপ্রিয়৷ অনেক আগে শিরিকুমাবেতসু দ্বীপে প্রথম মারিমুর সন্ধান পাওয়া যায়। সাপ্পোরো কৃষি বিশ্ববিদ্যালয়ের একজন ছাত্র ১৮৯৭ সালে সর্বপ্রথম মারিমুর উপস্থিতি আবিষ্কার করেন। পরবর্তীতে আকান লেক হয়ে উঠে মারিমুর প্রধান প্রজননক্ষেত্র। ধীরে ধীরে তা এখন প্রায় বিলুপ্তির পথে। লেকের শেষদিকে মারিমুর জীবনচক্র নিয়ে একটা একুরিয়াম মিউজিয়াম আছে৷ আমাদের ক্রুজ ৫ মিনিটের জন্য এখানে থেমেছে। জন্ম থেকে মৃত্যু পর্যন্ত মারিমুর পুরো চক্র আমরা পর্যবেক্ষণ করি স্বল্প সময়ে। দূর থেকে পাহাড়ের হাতছানি, ঐতিহাসিক মারিমু, কনকনে শীতের উৎসবমুখর পরিবেশ- এমন সব মুহূর্ত পেছনে ফেলে ফিরে আসা দায়। তবুও সব মায়া খাবে ভরে ফিরে আসতে হয়।
গতরাতে দরজা খুলে দেখি অঝোরে স্নো পড়ছে। আর আকাশ রঙ্গিন আভায় ভরপুর। এ যেন সূর্যোদয়ের দেশ হঠাৎ নিশীথ সূর্যের দেশে পরিণত হলো। অতিরিক্ত স্নো ফলের কারণে হয়তো আকাশ ফকফকে হয়ে আছে। বুঝলাম কাল সকালে আমার জন্য বিপদাসন্ন। কিন্তু সেই বিপদ যে কোমর সমান হবে তা ছিলো ভাবনাতীত। রাস্তায় হাঁটু সমান বরফে পা ডুবে যাচ্ছে। বাড়িওয়ালা বাচ্চাকাচ্চাসমেত স্নো সরাতে নেমে পড়েছে। শহরের প্রায় সব গাছ ঢাকা পড়েছে। এই অবস্থাতেও থেমে নেই ব্যক্তিগত গাড়ির দৌঁড়। এভাবে নতুন এক অভিজ্ঞতায় পা চালাতে চালাতে ক্যাম্পাসে পৌঁছালাম। কিন্তু পা, জামা কিছুই ভেজেনি। মজার অভিজ্ঞতা বটে। স্নো পড়লে শীতও কম অনুভূত হয় বলে মনে হলো। অনেকটা বাংলাদেশের বর্ষাকালের মেঘলা আকাশের মতো। সন্ধ্যায় যখন বাসায় ফিরছিলাম, ডিপার্টমেন্টের দরজা খুলে বাইরে আসতে মনে হলো তুষার ঝড়ে পড়লাম। কিন্তু না; সবাই নির্বিকারভাবে হাঁটা ধরেছে। আমিও তাদের অনুসরণ করলাম। বুঝলাম এটা এই সময়ে স্বাভাবিক ব্যাপার। আমার এরকম অভিজ্ঞতা এর আগেও হয়েছে। হানেদা এয়ারপোর্টে চেক ইন পয়েন্টে শুয়ে আছি। হঠাৎ ঝাঁকুনি। বুঝতে দেরি নেই ভুমিকম্প। লাফ দিয়ে উঠলাম। এ মা! এ দেখি সবাই যার যার মতো গল্পে মত্ত। বুঝলাম এ দেশে এসব ডালভাত। তার একটু পরে ডোমেস্টিক ফ্লাইটে যাচ্ছি মেমানবেতসু এয়ারপোর্ট। বিমান হেলেদুলে ঝাঁকুনি দিচ্ছে। ভাবলাম আজ শনির দশা কপালে। দোয়া-দরুদ পড়া শুরু করলাম। আশেপাশে দেখি সবাই যার যার মতো রিল্যাক্সড। কেউ বই পড়ছে, কেউবা ঘুমাচ্ছে। তাদের দেখে আমিও স্বাভাবিক হয়ে গেলাম। এখানে যা ঘটে সবই আমার কাছে নতুন রেকর্ড মনে হয়। অংকুশ ভাইকে বললাম গতমাসে ৮০ লিটার কেরোসিন শুধু হিটারেই উড়াইছি, আমিতো রেকর্ড করছি ভাই৷ ওনি বলে তোমার এই রেকর্ড আমি যখন একা থাকতাম তখনই ভেঙে দিছি! এটা এখানে স্বাভাবিক। আজকেও তাই হলো। কোমরসমান স্নো নাকি এই সময়ে এখানে স্বাভাবিক। মনে মনে তখন একটা দৃশ্য ভেসে উঠলো। গলা সমান স্নোর মধ্যে আমি রীতিমতো সাঁতরে বেড়াচ্ছি। আতংকিত বোধ করছি। কিন্তু আশেপাশে সবাই বিকারহীনভাবে সাঁতরে যাচ্ছে। তাদের দেখে আমিও সম্বিত ফিরে পেলাম। কারণ অংকুশ ভাই দেখা হলেই বলবে," কিতামিতে এই সময়ে এটা স্বাভাবিক"!
রাইফেল তাক করো হে ভারত দোয়েলেরও ভিসা নেই, তোমার মাটিতে বাংলার পাখি কাঁটাতারে ঝুলবেই! ০৭ জানুয়ারি। আমরা যেন ফেলানীকে না ভুলি। আমাদের ভবিষ্যৎ প্রজন্মের জন্য হলেও ফেলানী হত্যাকে আলাপে আলাপে বাঁচিয়ে রাখতে হবে। জালিম ভার‍ত ও তার সেবাদাসদের জন্য অভিসম্পাত জারি রাখতে হবে।
ছোলা মুড়ি হচ্ছে স্বর্গীয় খাবার। আল্লাহ কোনদিন জান্নাতে থাকার সুযোগ দিলে ঢুকেই প্রথমে শরবত খাবোনা, এক বালতি ছোলামুড়ি খাবো। অথচ আমার বউ বলে এটা নাকি চিটাইঙ্গাদের খাবার। নারীজাতি হুরদের হিংসা করে কিন্তু ছোলামুড়ির মতো স্বর্গীয় খাবারকে হেয় করলে যে জামাইর সাথে জান্নাতে থাকতে পারবেনা এই ভয় নেই! অদ্ভুত এক জাতি। আজ দ্বিতীয়বারের মতো বুট মুড়ি খাচ্ছি। ছবিতে দেখতে পাচ্ছেন খুব অল্প পরিমাণই খাচ্ছি৷ একেতো চড়া দাম এখানে। তার উপর টোকিও থেকে কিতামিতে অর্ডার আসতে ৩ দিন লাগে। এরপর ব্যক্তিগত ককটেল মসলা দিয়ে ভাজি। ঢাকায় আমার প্রথম চাকরির সপ্তাহখানেক স্থায়ীত্বে সবচেয়ে বেশি মিস করেছিলাম এই জিনিস। ছোট আপা বাসায় করে খাওয়ালেও মন ভরতোনা। অফিস থেকে আসতে আসতে ফুটপাতে কয়েক দফা ছোলা, পেঁয়াজো খাবোনা এটা মেনে নিতে পারি নাই। ঢাকা শহরে এই জিনিস নাই। এটাই নাকি দেশের রাজধানী। ছোলা মুড়ির জন্য আশৈশব আমার পছন্দের কিছু জায়গা হলো চকরিয়ার ইছুর দোকান, পৌর মাঠের কোনার দোকান, শেরাটন হোটেল, চিরিঙার ফুটপাত, চট্টগ্রামের আগ্রাবাদ মোড়, কাজীর দেউড়ি মোড়, কোতোয়ালি মোড় এরকম বিশ্ববিখ্যাত অনেক জায়গা আছে। এসব জায়গায় পেট ভরে খাওয়ার পর ১০/২০ টা পেঁয়াজো হাতে নিতাম। খেতে খেতে বাসায় ফিরতাম। বাংলাদেশে গেলে আমি পথে প্রান্তরে ঘুরে ঘুরে ছোলামুড়ি খাবো শুধু। জাপানিজদের মতো একটা সভ্য জাতি কেন যে ছোলা মুড়ি খায়না, ভেবে অবাক হই। এরা কি আসলেই সভ্য?
ল্যাবে আসার প্রথম সপ্তাহেই ট্যুর পেয়ে যাই। ট্যুরের রাতে সবাই হোটেলের হট স্প্রিং এ যাবে শাওয়ার নিতে। আমিও টান টান উত্তেজনায় পোশাকবন্দী হলাম। হট স্প্রিং বিষয়ে কেবল আবছা একটা আইডিয়া পেলেও আমার ধারণা ছিলো ব্যাপারটা বড়জোর সিলেটের বিছানাকান্দি টাইপ কোন কিছু হবে। বাচ্চাকাচ্চা, আবাল-বৃদ্ধ সবাই গরম পানিতে গোসল করবে। কিন্তু এ আমি কী দেখলাম! মনে মনে আৎকে উঠলেও বাইরে স্বাভাবিক রইলাম। নতুন দেশে লাফিয়ে উঠলে সবার সামনে বেইজ্জত হবো। সবার সামনে বসে এই কর্ম সম্পাদন সম্ভব নয়। ভিতরে সুইমিং পুলের মতো দেখে এগিয়ে গেলাম। কিন্তু বার্থডে পোশাক ব্যতীত আমি এই পুলে নামতে অনুমোদিত নই। আমার প্রফেসর বাচ্চাদের গেটাপ নিচ্ছেন দেখে দ্রুত এখান থেকে কেটে পড়লাম। এখানেই আমার হট স্প্রিং অভিজ্ঞতার সমাপ্তি। বাইরে এসে বসে আছি। কেউ কেউ আমার পরিস্থিতি বুঝে হাসছে। আমি কিছু না বুঝার ভাণ ধরে বাচ্চাদের সাথে লাইনে দাঁড়িয়ে গেলাম। গরম পানিতে গোসলের পর সবার জন্য ফ্রি আইসক্রিম। ফ্রি যখন প্রায় সবরকম আইসক্রিম টেস্ট করে দেখলাম। রাতে ঐতিহ্যবাহী জাপানিজ খাবারের আয়োজন। আমার টেবিলে শূকর ও মদ নেই। বমির উপদ্রব হবার আগ পর্যন্ত সব মোটামুটি চেঁকে দেখা দরকার! খাওয়া শেষে ল্যাবে নতুন মেম্বারের আগমন উদ্দেশ্যে ওয়েলকাম শিরিমনি। সবাই আমাকে জাপানে স্বাগত জানালো, উচ্ছ্বাস প্রকাশ করলো স্বাভাবিক জাপানিজ ভদ্রতায়। অনেকদিন পর মাইক্রোফোন পেয়ে সময় বেশি নিয়ে ফেললাম। সুন্দর একটি দিনের পরিসমাপ্তি! লেখালেখির শখ আছে শুনে সবাই অনুরোধ করলো আকান ও মারিমু নিয়ে একটা কবিতা লিখতে সময় করে। পরদিন আমাদের পরিকল্পনায় হোটেলের পাশের বিখ্যাত আকান লেক। এই লেক মারিমু'র জন্য বিখ্যাত। গিফট হিসেবে সামুদ্রিক মারিমু'র শো-পিস জাপানে খুবই জনপ্রিয়। মারিমু'র ইতিহাস, আবেগ ও সৌন্দর্য্য আমাকেও অভিভূত করেছে। 
সন্ধ্যে নামার আগে... পুরো নগরী শূন্য। কোথাও কেউ নেই। এখন শীতকালীন অবকাশ। এই জাতি যখন কাজ করে, কেবল কাজই করে। যখন ঘুমায়, কেবলই ঘুমায়। না এরা কাজের ফাঁকে ঘুমায়, না ঘুমের সময়ে কাজ করে৷ ফাঁকা শহরের রাস্তায় বোধয় আমি ছাড়া আর কেউ বেরোয়নি আজ! শীতকালীন ছুটিতে যে যার গ্রামে ফিরেছে। সুপারশপ, রেস্টুরেন্ট, কমন শপ প্রায় সব বন্ধ। এখানে ছুটি মানে সবার ছুটি। দোকানী, কাস্টমার, পরিচ্ছন্নতাকর্মী সবারই ছুটি। রাস্তায় পাবলিক বাসও অচল মোটামুটি। বাজার স্টকে না রাখলে কয়েকদিন হয়তো অভুক্তই থাকতাম। একা একা ঘুরলাম। প্রথমবার ওভারব্রিজে উঠে সূর্যাস্ত দেখলাম। তাপমাত্রা আজ মাইনাস ১৩ হলেও অন্যান্য দিনের চেয়ে ঠান্ডা কম। তবুও জমে যাচ্ছিলাম বাতাসে। সম্ভবত চতুর্থ আরেকটি জামা পরিধানের প্রয়োজন ছিলো। এই জামা এই দেশে নেই। এটা বাংলাদেশে রেখে এসেছি! মিস্টার ডুনাটঃ শহরের বিখ্যাত ডুনাট শপ। কেবল এটাই খোলা পেলাম। ঢুকতে গিয়ে দেখি লম্বা লাইন। সপরিবারে গাড়ি থেকে নেমে লাইন ধরছে। আমারও লোভ লাগলো। কিন্তু লোভ সামলে নিলাম। চতুর্থ জামা না পরে ডুনাট খাওয়ায় কোন আনন্দ নেই। এখন বাসায় ডাবল কম্বল মুড়ি দিয়ে শুয়ে আছি।
ক্যাম্পাসে আজ একজনকে দেখে ইন্ডিয়ান মনে হলো। দৃষ্টি আকর্ষণ করে কাছে গেলাম। কুশল বিনিময় করলাম। ওনি আমাকে পিএইচডি স্টুডেন্ট মনে করেছেন। বললাম সবে অনার্স শেষ করেছি। আমি ওনাকে পিএইচডি নাকি মাস্টার্সে পড়েন জিজ্ঞেস করতে জানতে পারলাম ওনি আমাদের ভার্সিটির প্রফেসর! লজ্জা পাওয়া যাবেনা। তাই বাতাসের আশ্রয় নিলাম," স্যার আপনি দেখতে এতটাই ইয়ং যে মনে হয় মাস্টার্সে পড়েন"! এই বাতাসের পর আলাপ আরেকটু আন্তরিক হয়ে গেলো। ওনার অফিসে দাওয়াত দিয়ে রাখলেন🙃 এখন আমার কোন চিকিৎসা প্রয়োজন বুঝতেছিনা; চোখের না মনের? বিয়ের পর চেহারার কচি কচি ভাব কি চলে গেছে? আমার তো নিজেকে এখনো কিশোর মনে হয়। মনের বয়স তো আরো কম! এ পর্যন্ত প্রথম সাক্ষাতে কেউই আমাকে এক্সেক্ট বয়স বিবেচনায় এড্রেস করতে পারেনি। রুপচর্চার জন্য কি কি করা যায়? একটা সময় বিয়ের বাজারে পিছিয়ে যাবো মনে হতো এসব কারণে। এখন বিয়ের বাজারে ঢুকেও শান্তি নাই!
ক্যাম্পাসে আজ একজনকে দেখে ইন্ডিয়ান মনে হলো। দৃষ্টি আকর্ষণ করে কাছে গেলাম। কুশল বিনিময় করলাম। ওনি আমাকে পিএইচডি স্টুডেন্ট মনে করেছেন। বললাম সবে অনার্স শেষ করেছি। আমি ওনাকে পিএইচডি নাকি মাস্টার্সে পড়েন জিজ্ঞেস করতে জানতে পারলাম ওনি আমাদের ভার্সিটির প্রফেসর! লজ্জা পাওয়া যাবেনা। তাই বাতাসের আশ্রয় নিলাম," স্যার আপনি দেখতে এতটাই ইয়ং যে মনে হয় মাস্টার্সে পড়েন"! এই বাতাসের পর আলাপ আরেকটু আন্তরিক হয়ে গেলো। ওনার অফিসে দাওয়াত দিয়ে রাখলেন🙃 এখন আমার কোন চিকিৎসা প্রয়োজন বুঝতেছিনা; চোখের না মনের? বিয়ের পর চেহারার কচি কচি ভাব কি চলে গেছে? আমার তো নিজেকে এখনো কিশোর মনে হয়। মনের বয়স তো আরো কম! এ পর্যন্ত প্রথম সাক্ষাতে কেউই আমাকে এক্সেক্ট বয়স বিবেচনায় এড্রেস করতে পারেনি। রুপচর্চার জন্য কি কি করা যায়? একটা সময় বিয়ের বাজারে পিছিয়ে যাবো মনে হতো এসব কারণে। এখন বিয়ের বাজারে ঢুকেও শান্তি নাই!
ক্যাম্পাসে আসার প্রথম সপ্তাহে ল্যাবের সবাই ট্যুরে যাবে। ভ্রমণের প্রধান আকর্ষণের নাম শুনে কৌশলে না করে দিলাম। সোজা বেইজ্জতি হবে এখানে গেলে। বিপত্তি বাধালেন প্রফেসর। নতুন দেশে আসায় টাকার স্বল্পতা ভেবে নিজ থেকে ট্যুর ফি বাবদ ২৫ হাজার ইয়েন ধার হিসেবে ফান্ডে দিয়ে দিলেন। পড়েছি বাঘের হাতে, যেতে হবে একসাথে! প্রফেসরদের ব্যক্তিগত গাড়িতে রওনা দিলাম আমরা ১০ জন। প্রফেসর নিজ গাড়িতে আমাকে নিলেন। ড্রাইভ করতে করতে জাপানের কিতামি শহর সম্পর্কে, এই বিভাগের বিখ্যাত খাবার ও দর্শনীয় স্থান বিষয়ে জ্ঞান দিচ্ছিলেন। লাঞ্চ টাইমে সবাই জাপানিজ খাবার খেলেও আমার জন্য আলাদা করে চিকেন কারি অর্ডার করা হলো। প্রায় ৩ জনের সমপরিমাণ এই খাবার। যদিও একাই সব খেয়েছি। ট্যুরের প্রথম স্থান আশারো  মিউজিয়াম এ নামলাম। এটা একটা জীবাশ্ম জাদুঘর। হাজার বছর আগের সভ্যতার বিভিন্ন প্রাণী ও মানুষের কঙ্কাল দিয়ে সাজানো। ঘুরে ঘুরে দেখছি। আর লুকিয়ে লুকিয়ে ছবি নিচ্ছি। জাপানিজরা ছবি তোলা পছন্দ করেনা। অন্যদেরও আগ বাড়িয়ে একটা ছবি উঠায় দেয়না। ছবি তোলার অভ্যাস আমারও কম। তবে এরকম একটা ঐতিহাসিক জায়গায় ছবি উঠানোর লোভ সামলাতে পারছিনা। তবুও লজ্জায় আর বলা হয়নি কাউকে। জীবাশ্মের ছবি উঠিয়ে বের হয়ে আসলাম। ঠিক এই মুহূর্তেই প্রফেসর একটা জীবাশ্ম দেখিয়ে সবচেয়ে চাঞ্চল্যকর তথ্যটা জানালেন। এই জীবাশ্ম সত্যিকার জীবাশ্ম নয়। মানবরচিত জীবাশ্ম! শোনে ভিরমি খাবার জোর আমার। এতক্ষণ যেসব দেখলাম সব যেন আতশ কাঁচের নিচে চলে এলো! দ্রুত বের হয়ে আসলাম সবাই। এই এক জাতি। দৌঁড়তে দৌঁড়তে খায়, দৌড়তে দৌড়তে ভ্রমণ করে। সবকিছুতেই বড্ড তাড়াহুড়ো এদের। আমাদের পরের গন্তব্য আকান শহর। আকান কয়েকটা কারণে বিখ্যাত। তার মধ্যে হট স্প্রিং, মারিমুর আবাসস্থল বিশালাকারের আকান লেক, ন্যাচারাল সালফাইড স্টিম বিশেষভাবে উল্লখযোগ্য। পরেরদিন এইসব জায়গায় শিডিউল। 
উদ্যোক্তাদের ব্যাপারে আমার ধারণা স্বচ্ছ। যারা অনেকবার পরিকল্পনা করেও অর্থসহ কোর'আন হাদিস বুঝে পড়ার উদ্যোগ নিয়েও কাজে লাগাতে পারেননি তাদের জন্য রিকমেন্ড করছি। গৃহবন্দী সময়টুকু কোর'আন বুঝার যোগ্যতা অর্জনে বিনিময় হোক। ৫০% ছাড়ে ভর্তি হবার শেষ সুযোগ আগামীকাল পর্যন্ত।
এতদিন সবাই করে আর আমি দেখি। ভাবছিলাম এভাবেই কেটে যাবে আরো কিছুদিন। গতকাল প্রফেসর বললেন কাল তুমি পুরো এক্সপেরিমেন্ট নিজ হাতেই করবা৷ এমনিতেই নতুন ফিল্ডে কিছুটা দিকভ্রান্ত ছিলাম। তবে ছবির ভদ্রলোকের সহযোগিতায় আজ টানা ১২ ঘন্টা এক্সপেরিমেন্ট করতে পারলাম। অক্ষত আছি এখন পর্যন্ত। ১৩ ঘন্টা পর নেক্সট প্রসেসিং। ছবির ভদ্রলোকের নাম ইশিদা রিউনউসুকে। তিনি একাধারে আমার টিউটর ও মেন্টর। বাসা বাড়ি ম্যানেজ করা থেকে শুরু করে ল্যাবের কাজে সহযোগিতা সবকিছুতেই তিনি আমার ভরসা। আজ সারাদিন এত শ্রম দিয়েছে আমার পেছনে। অথচ সারাদিন এত কষ্ট করেছি নাকি তাই সে আমাকে ধন্যবাদ জানাতে জানাতে একাকার। ঠিকঠাক কাজ করতে পারায় জাপানিজ জনপ্রিয় চকোলেটস খাইয়েছে। আমিও ট্রেন্ডি বাই  থেকে আনানো ওয়ালেট দিয়ে কৃতজ্ঞতা প্রকাশ করলাম। ইশিদা এখন বিএসসি ফাইনাল ইয়ার থিসিস করছেন। সবকিছু ঠিকঠাক থাকলে আমি আর তিনি একই বিষয়ে মাস্টার্সের রিসার্চ শুরু করবো ইন শা আল্লাহ। তার সাথে ভালো সময় কাটানোর প্রত্যাশা রাখি।
গত শীতে শিল্পকলায় সাকিব্বাই উঠাইছিলো। ছবিয়াল হিসেবে তিনি মাঝারি মানের। "ভাই একটু পেট চেপে হাসেন"- এই কথা স্মরণ করিয়ে দেয়া যে ফটোগ্রাফারের কাজ এইটা ওনার জানা নাই। যাই হোক আমিও আগের সুরতে নাই৷ প্রস্থ অনেক কমে গেছে!
মন মাজারের বুলবুলিটা নাইয়োর যাইতে চায়, বুক পকেটের বাম পাশেতে ঘূর্ণি বইয়া যায়। আমার সকাল আমার বিকেল সবখানে সে মূখ্য, পুতুল মতোন বউটা ছাড়া কেমনে কাটবে পক্ষ! বাপের ঘরের দুলালী'টা মনের নিলো পণ, দুই দুয়ারী জমিদারী'র শংকা ক্ষণে ক্ষণ! চিড়া-গুড়ের মোচা বাইন্দ্যা দিলাম ভাটি'র নায়, ভাটির সাথে মনের উজান বিপরীতে বায়! মনের পুতুল মন মাঝিটার প্রেমের সওদায় রইয়ো, মন কাঁদিলে মনের আয়নায় মাঝির স্মরণ লইয়ো। আদিখ্যেতা'র প্রেমের উজান উজান মতো বাক, বুলবুলিটা বাপের ঘরে সুখের সাথে থাক। দিন পেরুলে তারও মনে তুমি তুমি বইবে, সুবোধ মতোন জামাইটা তার অপেক্ষাতেই রইবে। ঘাটের ধারে তাহার পতির রোজ মগ্ন আঁখি অপেক্ষা তা'র ফিরে আসুক মনের ময়না পাখি। 
এই শহরে একটি মসজিদ হোক। এক রাহবার মিম্বারে এসে বসো, একটি পাখি বিলাল হয়ে বলো, শান্তির জন্য এসো, কল্যাণের জন্য এসো।
ঘড়িতে সময় রাত ১২ টা বেজে ১৫ মিনিট। তাপমাত্রা ৩ ডিগ্রী সেলসিয়াস। সাথে গুড়িগুড়ি বৃষ্টি। শীত ও বর্ষার এমন দ্বন্ধমুখর উদযাপন নির্ঘণ্টে নিরস মনে ক্যাম্পাস থেকে বাসায় ফিরছি। না বর্ষা ধুয়ে মুছে দিচ্ছে, না করছে শীত আড়ষ্ট! দুনিয়া এক মুসাফিরখানা। আর আমি নগন্য আশ্রয়প্রার্থী। পথিক, পথ, গন্তব্য- সবই যেন এক বিরানভূমি।
জাপান থেকেও দেখা যাচ্ছে কাঞ্চনজঙ্ঘা। তবে জাপানের কাঞ্চনজঙ্ঘা ননীর পুতুলদের কাঞ্চনজঙ্ঘার চেয়ে বড়! এডিট ছাড়া ছবি। তাই একটু জুম করে দেখতে হবে। তবে বেশি জুম করলে ঠান্ডা লাগতে পারে।
শোবিজ জগতের বাসিন্দাদের কেউ কেউ রাসুলের(সাঃ) অপমানের প্রতিবাদে ফ্রান্সের পণ্য বয়কট করার আহ্বান করেছেন। অন্যদিকে তথাকথিত ইসলামিক ফিল্মমেকার ভাইটি পণ্য বর্জন না করে ফ্রান্সের মতো যোগ্যতা অর্জন করার ম্যাসেজ দিয়ে প্রমোশনাল ভিডিও বানিয়েছেন। আজ ওনার স্ত্রী নিজের বাহারি কসমেটিকস এর ছবি দিয়ে বলছেন," আমার সব পারফিউম ফ্রান্সের কোম্পানির। এখন আমার কি এসব ফেলে দিতে হবে?" আসলে ওনি জানতে চাননি, বয়কটকারীদের ট্রল করতে চেয়েছেন। পাশাপাশি নিজের দামি জিনিস দেখিয়ে অভিজাত হতে চেয়েছেন। এদিকে বাঙালি মুসলিম যুব সমাজ অভিনেত্রীদের কমেন্ট সেকশনে গিয়ে তাদের পর্দার নসিহা দিচ্ছে, সিনেমা-নাটক ছাড়তে বলছে। বাজেভাবে এক্সপোজ করছে! ইসলাম উদ্ধার করেই ছাড়ছে! অন্যদিকে আমাদের ইসলামিক ফিল্মেমেকার ভাইয়ের বউসহ গাইরতহীন বিষয়ে তাদের তেমন আপত্তি নেই। যেহেতু তারা ইসলামিক ভাবধারার তাই তাদের সিনেমাও হালাল! এই হচ্ছে বাঙালি মুসলমানের মন। আপনি যদি ভাবসাবে নিজেকে মোটামুটি ইসলামিক হিসেবে উপস্থাপন করেন, আপনার সবকিছু হালাল। তখন সিনেমায় হিজাব করলেই জায়েজ। অন্যদিকে যেহেতু ওরা নাটক করে, তাই তারা ইসলাম নিয়ে কিছু বলতে পারবেনা। এভাবেই আমরা মানুষকে ইসলাম থেকে দূরে সরিয়ে দিচ্ছি। অথচ এইসব অভিনেত্রীরা শোবিজ জগতে থেকেও নবীর প্রতি টান অনুভব করে। তারা পাপে নিমজ্জিত থেকেও নবীর অপমানের বিরুদ্ধে সোচ্চার। অন্তত আমাদের বুদ্ধিজীবী ও সুশীল মুসলমানদের মতো ভেক ধরে নেই। আমরা তাদের এই কাজকে সাধুবাদ জানাই। অন্তত তারা সুশীল মুসলমানের মতো পণ্য বয়কটে কাজ হবেনা-এই কথা বলছেনা। হেদায়েতের চাবি আল্লাহর হাতে। আল্লাহ চাইলে এরা একদিন শোবিজ ছেড়ে ইসলামে ফিরে আসবে। কিন্তু আমরা কমেন্টে এভাবে আক্রমণ করলে তারা ইসলামের প্রতি ন্যুনতম আগ্রহবোধটাও হারাবে। মেইনস্ট্রিম অভিনেত্রীদের গালাগালি না করে সিনেমার হালালাইজেশন করা ভাইদের প্রতি নজর রাখুন। কারণ এরা ইসলামের লেবাসে ঘাপটি মেরে থাকা ভাইরাস। এরা অভিনেত্রীদের হিজাব পরিয়ে সিনেমাকে হালাল বানাবে। ইহুদিদের মতো যোগ্যতা অর্জন না করা পর্যন্ত নপুংসকের মতো চুপ থাকতে বলবে। এভাবে একদিন আপনি হয়ে উঠবেন গন্ডারের মতো অনুভূতিহীন সুশীল মুসলিম।
কাল ফ্রেন্ডলিস্ট থেকে ফ্রেঞ্চ পণ্য বয়কট ইস্যুতে কয়েকজনকে আনফ্রেন্ড করেছি। আমাদের সামনে আছে বদর ও পলাশীর ইতিহাস। বদর যুদ্ধে মাত্র ৩১৩ জন সৈন্য নিয়ে মুসলমানরা জিতে যায়। আল্লাহ সংখ্যা দেখেন না, দেখেন ঈমানের জোর৷ অথচ পলাশীর যুদ্ধে নবাবকে যখন টেনে-হিঁচড়ে নিয়ে যাচ্ছিলো, লক্ষ লক্ষ জনগণ নির্বিকার দাঁড়িয়ে ছিলো। কারণ তারা ভেবেছিলো ইংরেজদের বিরোদ্ধে তারা প্রতিরোধ করতে পারবেনা। অথচ লর্ড ক্লাইভ বলেছিলেন,"সেদিন পলাশীর প্রান্তরে দাঁড়িয়ে থাকা জনগণ সবাই যদি একটি করেও ঢিল ছুড়তো; ইংরেজদের একটা সৈন্যও বেঁচে ফিরতোনা"। বয়কটে কাজ হয় কি হয়না- এই ভবিষ্যতের নির্ণায়ক আমি নই। না হলেও আমার আফসোস নেই। হেদায়েতের বিষয় যেমন আমাদের হাতে নেই, আমরা কেবল বার্তাবাহক হিসেবে দাওয়াত দিয়ে যেতে পারি। তেমনই বয়কট করে কিছু হোক না হোক, আমার পক্ষে বয়কট করাটাই আপাতত একমাত্র প্রতিরোধ বিধায় আমি তা করে যাব। ফলাফল আল্লাহর হাতে৷ এটাই ঈমানের সর্বনিম্ন স্তরের প্রতিবাদ। আমার কাজ একজন মুসলিম হিসেবে মিনিমাম যেটুকু আমার পক্ষে করা সম্ভব তা করছি কি না। বয়কটে কাজ হয়েছে কি হয়নি আল্লাহ তা আমাকে জিজ্ঞেস করবেন না। আমাকে জিজ্ঞেস করা হবে বয়কট করা আমার পক্ষে সম্ভব ছিলো- তা আমি করেছি কি না। ধরা যাক আমাদের এই বয়কটে কোন কাজ হয়নি। কাজ না হলে যে বয়কট করেছে তার কোন আর্থিক ক্ষতি হলোনা। রোজ হাশরে আমাদের এই কাজের জন্য যখন জবাবদিহি করা হবে তখন যারা বয়কট করেছে তারা অন্তত বেঁচে যাবে। কি হবে না হবে এটা মুমিন ভাবেনা। ভাবাটা কুফরী। কেননা, হবে কি হবেনা-এই ভবিষ্যত আল্লাহ জানেন। আমরা শত চাকরির ইন্টারভিউ দেই, শত শত মেইল করি বিদেশে স্কলারশিপের জন্য। আমরা জানি যে এসব শতভাগ সফল হয়না। এরপরও কেন করি? কারণ চাকরি হওয়া না হওয়া আমার হাতে নাই। আমি কেবল এপ্লাই করে যেতে পারি। একজন মুসলিম কতটা বস্তুবাদী হলে, কতটা মানসিক দাসবৃত্তি লালন করলে, কতটা পরশ্রীকাতর ও নবী প্রেমে গাফেল হলে বয়কটের ফলাফল নিয়ে খোদার মতো ভবিষ্যদ্বাণী করার স্পর্ধা দেখায়? কতটা মুনাফিক হলে, কতটা জালিম হলে বয়কটকারীদের নিয়ে কটাক্ষ করে! আমরা অন্তত ঈমানের নিম্নতর স্তর অবলম্বন করে বয়কটে আহ্বান করছি। সিদ্ধান্ত আপনার। নিজেকে বদরের অনুপ্রাণিত সৈনিক ভাববেন নাকি পলাশীর বিশ্বাসঘাতক ভীরু আমজনতা! আমি জানি আপনাকে আনফ্রেন্ড করে না আমার কোন ফায়দা হবে, না আপনার কোন ক্ষতি হবে। এরপরও আমি আনফ্রেন্ড করবো। আপনার প্রতি ঘৃণা জারি রাখবো যেমনটা ফ্রান্সের প্রতি রাখছি। কেননা আপনি শাতিমে রাসুলের(সাঃ) সহযোগী, ভোগবাদী দাস! "মা'আসসালাম" রাসেল মোহাম্মদ, দারুল হারব থেকে৷
#আসসালামু_আলাইকুম #আল্লাহ_হাফেজ হ্যাশট্যাগ ইউজ করুন যাতে পুরো লাল-সবুজ সালাম আর সম্ভাষণে ছেয়ে যায়। রুখে দিন ইসলামবিরোধী সন্ত্রাসীদের আস্ফালন।
গতকাল আমাকে করা জন্মদিনের উইশগুলোতে রিপ্লাই দেয়া কেবলই ভদ্রতার খাতিরে! জন্মদিন উদযাপন ব্যাপারটা লোভনীয় হলেও আমি তা এড়িয়ে চলতে পছন্দ করি। ধর্মীয় মতবিরোধ ব্যতিরেকে এর কিছু সোশ্যাল ইমপ্যাক্টও আছে। আপনি প্রতি বছর একজন মানুষের জন্মদিন সমান আড়ম্বরপূর্ণভাবে উদযাপন করতে পারবেন না। বাড়িতে সব ভাইবোনের জন্মদিনে সমান উদযাপন সবসময়ে করতে পারবেন না। আজ আপনার বন্ধুর জন্মদিনের পার্টিতে অংশ নেয়া বাকি বন্ধুদের জন্মদিন হয়তো আপনি উদযাপন করতে পারবেন না। সব বন্ধুদের জন্মদিনে সমান আয়োজন থাকবেনা এটাই স্বাভাবিক। যে বন্ধুটির জন্মদিন সবাই মিলে উদযাপন করলেন সে নিজেকে প্রিভিলেজড ও স্পেশাল ভাবতে শুরু করলো। আপনার যে বন্ধুটির জন্মদিন উদযাপন করতে পারলেন না সে নিজেকে বন্ধু সার্কেলে কম গুরুত্বপূর্ণ মনে করলো। এমনও হয়েছে; যে বন্ধুটি দায়িত্ব নিয়ে সবার জন্মদিনের পরিকল্পনা করে সে বন্ধুটিরই জন্মদিন নিয়ে কেউ প্ল্যানই করলোনা। অথচ বন্ধুদের জন্য আয়োজিত প্রতিটা জন্মদিনে সে প্রত্যাশা করে এসেছে তার জন্মদিন বাকি সবার চেয়ে স্পেশাল হবে! এ বিষয়গুলো বন্ধুমহলে, পারিবারিক পরিসরে সম্পর্ক বৃদ্ধির পাশাপাশি মনোমালিন্য তৈরি করে৷ দূরত্ব বাড়ায়। অথচ কাছে টানতেই এতসব আয়োজন! জন্মদিন আমার কাছে স্রেফ লৌকিকতা, স্রোতের তালে গা ভাসানো এবং টাকার অপচয় ব্যতীত কিছু নয়। এর প্রমাণ পাবেন উদযাপনের পর ফেসবুকীয় বন্দনার দিকে নজর দিলে। ফেসবুকে উদযাপনের ছবি দিয়ে শো-অফ করা না গেলে, পরিকল্পিত বা প্রত্যাশিত সারপ্রাইজ নামের ভণিতা করতে না পারলে, ক'জন যে জন্মদিন উদযাপন করতো তা অনুমেয়! নিজের জন্মদিনে এইসব লৌকিকতা থেকে মুক্ত থাকতে চাই। নিজেও বাকিদের বেলায় নির্লিপ্ত থাকতে চাই। যারা যারা আমাকে ভালোবাসেন সেটা আমি টের পাই। জানান দেবার প্রয়োজনীয়তা বিলাসিতা!
ব্যতিক্রম ব্যতিরেকে এই ছবির সবাই বিবাহযোগ্য পাত্র! বিয়ে হলো ক্যামেরার দিকে তাকিয়ে থাকার মতো। যে যত বেশি ফোকাসড, বিয়ের বাজারে সিরিয়াল সেভাবেই অগ্রসরমান 😛 চৌধুরী'র ফোকাস ঠিক আছে🤗
ভাইরাল না হলে এদেশে না জোটে বিচার; না জোটে ভাত! ভাইরাল হওয়া রিক্সাওয়ালা নতুন রিক্সা পাচ্ছেন। খবরটা অনেক আনন্দের। শ্রদ্ধা জানাই সহযোগিতাকারী ভাইকে। আচ্ছা! সিটি কর্পোরেশনের বুলডোজারে চুরমার হওয়া বাকি রিক্সাগুলোর চালকের খবর কি আমরা জানি? তাদেরও এই রিক্সার চাকা ঘুরলে ভাত, কাপড় জুটতো। ছেলেমেয়ের পড়া হতো। ইনসাফ হলো এই যে, ব্যাটারি চালিত রিক্সার আমদানির উৎসটা বন্ধ করা। দ্বিতীয়ত, যেসকল রিক্সা ইতোমধ্যে মাঠে চলমান, তার ব্যাটারি রিপ্লেস করে এনালগ বা প্যাডেলচালিত করা। কিন্তু যে দেশে কুকুরের পুনর্বাসনের চেয়ে হত্যাই উত্তম, তেমন দেশে আমি আপনি রিক্সার মতো জড় পদার্থের সংস্কার চাওয়া বিলাসিতা! সিস্টেমের পুনর্বাসন বা পরিবর্তন না চেয়ে ভুক্তভোগীকে ভাগ দিলে, ভোগান্তি কমেনা। সিস্টেম ঠিকই তার পরবর্তী শিকার ঠিক করে নেবে। ক'জনকে আপনি ভাত দিতে পারবেন?
ভর্তি ব্যতীত চট্টগ্রাম মেডিকেলে ডায়ালাইসিস করায় কি না? রোগীর ভর্তির প্রয়োজন নেই। নিয়মিত ডায়ালাইসিস করা লাগবে। কিভাবে সিরিয়াল পেতে হয় জানাতে পারেন কেউ? কারো পরিচিত মাধ্যম থাকলে উপকৃত হতে চাই। ইনবক্সে আলাপ করবার বিনীত অনুরোধ। #মা'আসসালাম 
ফেসবুকে হঠাৎ বেড়েছে বানরের উৎপাত। তাদের জন্য নিরাপদ অভয়ারণ্য তৈরিতে দ্রুততার সাথে কাজ শুরু করেছে বন বিভাগ। বনবিভাগের প্রতি আমজনতার কৃতজ্ঞতা প্রকাশ। 
আসুন, সবাই লাল চিনি কিনি। ------_-------_------------_---------------- মিল রেট ৬০ টাকা দরে চিনি বিক্রি না হওয়ায় বেতন পাচ্ছে না রাজশাহী চিনি কলের কর্মচারীরা। লাল চিনি বাজারে বিক্রি হচ্ছে না। তাই বেতনহীন মানবেতর জীবনযাপন করছেন রাজশাহীর চিনিকল শ্রমিকরা। চিনিকল শ্রমিকদের কথা না হয় বাদ দিলাম। আমি, আপনি ধবধবে সাদা চিনি খেয়ে ডায়াবেটিস, হার্ট অ্যাট্যাক, লিভার বিকল করছি সে খবর কি রাখছেন? লাল চিনি হলো সরাসরি আখ থেকে তৈরি অপরিশোধিত চিনি। লাল চিনিতে থাকে আখের সব উপাদান। যেমনঃ শর্করা, ক্যালসিয়াম, পটাশিয়াম, ম্যাগনেসিয়াম, লৌহ, ম্যাঙ্গানিজ, উপকারি অ্যামাইনো অ্যাসিড, জিঙ্ক, থায়ামিন, রাইবোফ্লেবিন, ফলিক এসিড, অ্যান্টিঅক্সিডেন্ট ইত্যাদি। লাল চিনির উপকারী মাত্র কয়েকটি দিক বলছি- ১) প্রচুর মাত্রায় ক্যালসিয়াম থাকার কারণে লাল চিনি খেলে হাড় শক্তপোক্ত হয়। সেই সঙ্গে দাঁতের স্বাস্থ্যেরও উন্নতি ঘটে। ক্যাভিটি এবং ব্যাকটেরিয়াল ইনফেকশন হওয়ার আশঙ্কাও দূর হয়। ২) আখের অ্যাটিঅক্সিডেন্ট ক্যান্সার প্রতিরোধ করে এবং শরীরের ভিতরে উপস্থিত ক্ষতিকর টক্সিক উপাদান বের করে দেয়। ৩) লিভার সুস্থ রাখে। ৪) জন্ডিসের প্রকোপ কমায়। ৫) কোষ্ঠকাঠিন্য দূর করে। ৬) আখে থাকা অ্যালকেলাইন প্রপাটিজ গ্যাস-অম্বলের প্রকোপ কমাতেও বিশেষ ভূমিকা পালন করে। ৭) শরীরের মিনারেল তথা খনিজ পদার্থের চাহিদা পূরণ করে মস্তিষ্কে রক্ত প্রবাহ স্বাভাবিক রাখে যা স্ট্রোক প্রতিরোধ করে। ৮) শরীরের ভিটামিনের চাহিদা পূরণ করে। কিন্তু লাল চিনি রিফাইন বা পরিশোধন করতে গিয়ে ভিটামিন, মিনারেল, প্রোটিন, এনজাইম এবং অন্যান্য উপকারি পুষ্টি উপাদান দূর হয়ে যায়। চিনি পরিশোধন করতে ব্যবহার করা হয় সালফার এবং হাড়ের গুঁড়ো। সাদা চিনি বা রিফাইন করা চিনি যে শরীরের জন্য মারাত্মক ক্ষতিকর সে সম্পর্কে ড. উইলিয়াম কোডা মার্টিন এক গবেষণাপত্র বের করেছিলেন। ড. উইলিয়াম কোডা মার্টিন গবেষণাপত্রে বলেন- চিনি রিফাইন করে সাদা করার জন্য চিনির সাথে যুক্ত প্রাকৃতিক ভিটামিন ও মিনারেল সরিয়ে শুধু কার্বোহাইড্রেট বা শর্করা রাখা হয়। কিন্তু শুধু কার্বোহাইড্রেট শরীর গ্রহণ করতে পারে না। মিনারেল ও ভিটামিনবিহীন কার্বোহাইড্রেট দেহের মধ্যে টক্সিক মেটাবোলাইট সৃষ্টি করে। এতে শরীরের বিভিন্ন অঙ্গপ্রতঙ্গের স্বাভাবিক কার্যক্ষমতা নষ্ট হতে থাকে। ফলে কোষ অক্সিজেন পায় না এবং অনেক কোষ মারা যায়। ড. উইলিয়াম কোডা মার্টিন গবেষণা লব্ধ ফলাফল দিয়ে প্রমাণ করে- রিফাইন করা চিনি খেলে শরীরের রোগ প্রতিরোধ ক্ষমতা নষ্ট হয়ে যায়। হার্ট ও কিডনী ধীরে ধীরে কার্যক্ষমতা হারিয়ে ফেলে এবং ব্রেনের উপর মারাত্মক ক্ষতিকর প্রভাব সৃষ্টি করে। আরো সহজ করে সাদা চিনির ক্ষতিকর দিক বর্ণনা করা যায়। ১) যেহেতু পরিশোধনের সময় চিনির মিনারেল বা প্রাকৃতিক খনিজ উপাদান দূর হয়ে যায়। তাই সহজেই বলা যায়, এতে করে মস্তিষ্কে রক্ত প্রবাহ কমে যায়। নিউরন কোষগুলো ধীরে ধীরে মারা যায়। যা স্ট্রোক ঘটায়। ২) ভিটামিন সরিয়ে ফেলায় শরীর পুষ্টি উপাদান পায় না। ৩) সাদা চিনিতে অতিরিক্ত পরিমাণে ফ্রুক্টোজ থাকে। ফ্রুক্টোজ হজম করাতে সাহায্য করে লিভার বা কলিজা। কিন্তু অতিরিক্ত ফ্রুক্টোজ লিভার হজম করাতে না পারায় লিভারে তা ফ্যাট আকারে জমা হয়। এতে করে লিভার ড্যামেজ বা লিভার নষ্ট হয়ে যায়। ৪) চিনি পরিশোধনে ব্যবহার হয় সালফার আর হাড়ের গুড়ো যা কিডনি বিকলাঙ্ক করে দেয়। ৫) সালফার ইনসুলিন নিঃসরণে প্রধান বাঁধা হয়ে দাঁড়ায়। ফলে শরীরের গ্লুকোজের পরিমাণ বেড়ে যায় এবং ডায়াবেটিস হয়। এত এত অপকারী বা বিধ্বংসী দিক থাকার কারণেই ড. উইলিয়াম কোডা মার্টিন সাদা চিনিকে বলেছেন বিষ। আমাদের দেশের মানুষ টাকা দিয়ে ধবধবে সাদা বিষ খাবে তবুও লাল চিনি কিনবে না। নিজে তো মরছে, দেশীয় চিনিকলের শ্রমিকদেরও বিনাবেতনে মারছে। লিখেছেন : মুহাম্মদ বিল্লাল হোসাইন, রামেক।
আমি রাসেল মোহাম্মদ, কক্সবাজার থেকে। কাজ করছি বিয়ে নিয়ে৷ বিবাহযোগ্য অল্পবয়সী তরুণদের মাথায় " বিয়ের ভূত" ঢুকানোর কাজ করছি৷ সফলতাও পাচ্ছি। ইতিমধ্যে অনেকে ভূততাড়িত হয়ে সপ্তাহান্তে রোযা রেখে পরিবারের উপর মানসিক চাপ সৃষ্টি করতে সক্ষম হচ্ছে। উল্লেখ্য যে; এই সেবাটি আমি বিনামূল্যে দিচ্ছি৷ আগ্রহীরা ইনবক্স করতে পারেন। ১৮ এর কম বয়সীরা যোগাযোগ করবেন না। * আপনার যে বন্ধুটি রোযা রাখতে ভয় পাচ্ছে; তাকে আমার কাছে পাঠিয়ে দিন।
মন খারাপের ক্ষণে ইচ্ছের ডাকপিয়নেরা তোমার জানালায় নেমে, দিয়ে যায় বেনামী চিরকুট। যার প্রতিটি পাতায় তুমিই থাকো অদ্বিতীয়া, শুধু তুমি; শুধু তুমি! .
আজ সন্ধ্যা ৭ঃ১৫ মিনিটে থাকছি রাফি একাডেমির সাথে। আলাপ হবে ছাত্রজীবনে সহশিক্ষা/ভলান্টারির প্রয়োজনীয়তা বিষয়ে৷ সাথে থাকছেন আমার অত্যন্ত প্রিয় দুইজন সরাসরি শিক্ষক, যারা জেলায় সেরা শিক্ষক এবং শিল্পী হিসেবে সমধিক পরিচিত। 
বাংলাদেশে আজ বলিষ্ঠ ও আকণ্ঠ সত্যবাদী বুদ্ধিজীবীর অভাব বলেই ছফা আমাদের কাছে এখনো প্রাসঙ্গিক। বর্তমানের চৌর্যবৃত্তির হতাশা থেকেই অতীতের ছফাকে খোঁজে ফিরি আমরা। আপনার কোন বংশধর নাই। প্রতিটি লেখাই আপনার উত্তরাধিকার। পাঠকরাই তার বাহক। মৃত্যুর এত বছর পরেও তাই আপনি আমাদের সিলেবাসে অন্তর্ভুক্ত। বেঁচে থাকুন শব্দের নিনাদে।
যে জীবন গাংচিলের। ইচ্ছেমতো ভেসে চলা কিংবা, আকাশে স্বাধীন ডানার বিস্তারে উড়ে উড়ে চলে নৈর্ব্যক্তিক অনুরাগে জলরাশি ধরে জনপদ থেকে দূরে! #দারুচিনি_দ্বীপ
একদিন ছেড়ে যাবো সকলেরে। জানবে, গ্লাহিহীন এই মৃত্যু। কোকিল যেভাবে বাধে গান আর কবিতার কিন্নরী পাঠ, এতসব অসমাপ্ত আকাঙ্ক্ষার আঘাতে বলো; মুর্দা কি পারে ঘুমাতে? ~১৫ জুন'২০। চকরিয়া৷
#সাহায্য_চাই বিশ্ব মানচিত্র ভালো বোঝেন, ভৌগোলিক ব্যাপারে জ্ঞান রাখেন। এরকম কেউ কি আছেন পরিচিত? ভালো হয় জিও পলিটিক্স ও আন্তর্জাতিক সম্পর্ক নিয়ে স্টাডি আছে এমন কেউ হলে। পরিচিত থাকলে মেনশান দিতে পারেন। আমি নিজ থেকেই ওনাদের সাথে যোগাযোগ করবো। আমি গরিব মানুষ। গুরুদক্ষিণা হয়তো দিতে পারবোনা জন্য ক্ষমাপ্রার্থী। কৃতজ্ঞতা জানবেন।
অনেকের উপকার হতে পারে তাই দেয়া। প্রয়োজনে দ্বীনে আগ্রহীদের মাঝে ছড়িয়ে দিন। সদাকাহ'র ভাগীদার হোন। শায়খ আহমাদুল্লাহ পরিচালিত আস সুন্নাহ ফাউন্ডেশন থেকে মাসনূন দোয়ার বই এবং পাঁচ ওয়াক্ত নামাযের পর দোয়ার কার্ড প্রকাশিত হয়েছে। প্রতিজন পাবেন দু'টি করে দোয়ার বই ও দুইটি কার্ড। এজন্য শুধুমাত্র ৩৫ টাকা কুরিয়ার খরচ বিকাশ করলেই হবে। এর বাইরে অতিরিক্ত প্রতিটি বইয়ের জন্য ২০ টাকা এবং কার্ডের জন্য মাত্র ২ টাকা করে পরিশোধ করতে হবে। প্রতি রবিবার কুরিয়ার করা হবে। বিস্তারিত জানুন কমেন্টে দেয়া লিংক থেকে। প্রতিটি ঘরে ঘরে অন্তত বিনামূল্যে দুইটি দোয়ার বই ও দুইটি কার্ড পৌঁছে যাক ইন শা আল্লাহ্।
অতীতেরা স্মৃতির ফ্রেমে দিগন্তে উন্মুখ। আর তুমি লোভাতুর, বিদগ্ধ-স্মৃতিকাতর, পরনাম জঁপে খুঁজো পারিজাত সুখ। . #কেয়ারী_সিন্দাবাদ #ওয়ে_টু_দারুচিনি_দ্বীপ
অনেকের ধারণা ২৭ রমাদ্বানের রাতই কদরের রাত। অনেকেই মনে করেন শেষ ১০ দিনের বিজোড় রাতগুলোতেই কদর পাওয়া যাবে৷ সহীহাইনের অনেক হাদিসে শেষ ১০ দিনের জোড়-বিজোড় যেকোন দিনেই কদর রাত্রি পাওয়ার রেফারেন্স এসেছে৷ এমনকি কিছু হাদিসে ২০ রমাদ্বানের আগেই তথা রমাদ্বানের শুরু বা মধ্য রমাদ্বানেও কদর পাবার কথা এসেছে। তবে সবচেয়ে উল্লেখযোগ্য মতামত হলো শেষ ১০ দিনের যেকোন দিন। বুদ্ধিমানরা এই সুযোগ মিস করবেনা। যারা আমার মতো আলসেমি কিংবা ব্যস্ততায় এখনো রমাদ্বানের হক আদায় করতে পারেননি, শেষ ১০ দিনের একটা দিনও বাদ না দেবার অনুরোধ। অন্ততপক্ষে রাতের নফল নামাযটুকু পড়ুন। প্রতিদিন একটি টাকা দান করুক৷ ইচ্ছে ছিলো সব রেফারেন্স নিয়ে বিশদাকারে এ বিষয়ে লেখবো। গাফেলতি, সময় স্বল্পতার অযুহাতে পারিনি। আপনারা সহীহ বুখারীতেই পাবেন হাদিসগুলো৷ ছবিতেঃ শেষ ১০ দিনের সবচেয়ে ফজিলতপূর্ণ দোয়াটি দিলাম যা সবসময়েই প্রাসঙ্গিক। এই দোয়ার ফজিলত বলে শেষ করা সম্ভব নয়।
আজ আব্বার চতুর্থ মৃত্যুবার্ষিকী! ২০১৬ সালের এই দিন বিকেলে ঢাকার টিকিট করিয়েছি। পরদিন মিড টার্মের শেষ এক্সামটি দিয়ে ঢাকায় যাবো। ঢাকার হৃদরোগ ইন্সটিটিউটে আব্বা আমার অপেক্ষায় আছেন ১২ দিন ধরে৷ রাত ৯ টার পর মানিক ভাইয়ার ফোন," ঢাকায় আসিস না। চকরিয়া চলে যা। মামাকে নিয়ে আসতেছি"। বললাম এক্সাম আছে কাল সকালে। জানতে চাইলাম আব্বার কি অবস্থা! উত্তর দেবার মতো মানসিক শক্তি না থাকায় এক্সাম দিতে হবেনা জানায়ে মানিক ভাই লাইন কেটে দিলেন। আমি শান্তমনে কাপড়চোপড় গোছাচ্ছি। মনে হচ্ছিলো এই মৃত্যু বহুল প্রত্যাশিত এবং স্বাভাবিক একটি ব্যাপার। এতক্ষণ সব ঠিক ছিলো। যখন ভাগ্নে মুনিরসহ ক্যাম্পাস থেকে রাতে রওনা দিলাম, সেজো আপার ফোনে ওপাশ থেকে কান্নার শব্দ আমার সব দৃঢ়তা ভেঙে দিলো। এতক্ষণ পর অঝোরে পানি পড়তে লাগলো চোখ থেকে। এরপর আম্মাকে জড়িয়ে একবার কাঁদলাম। আর কাঁদি নাই। আব্বাকে কথা দিছিলাম, এই দিনে আমি কাঁদবোনা। কোর'আন পড়বো মাথার পাশে। আমি কথা রেখেছিলাম। মৃত্যুর আগের ১২ টা দিন আব্বা আমাকে একটিবার দেখার জন্য ব্যাকুল হয়ে ছিলেন। এক্সাম চলছে এজন্য ভাই-বোনেরা আমাকে বলছে আব্বা ঠিকঠাক আছে। অথচ আব্বার কতবার ঘুম ভেঙে গেছে আমাকে ডাকতে ডাকতে! আব্বা একটা কথাই সবসময় বলতেন। আমার ইনকামের টাকা আব্বার খাওয়া হবেনা। আর আব্বা বেঁচে না থাকলেও আমার খরচের চিন্তা করতে হবেনা। আমি যেন পড়ালেখা বন্ধ না করি। উচ্চশিক্ষায় যাই৷ মরলেও ওপার থেকে সব দেখা যায় এমনই বিশ্বাস ছিলো আব্বার। আব্বার ওয়াদা আব্বা রেখেছেন। পড়ালেখার লাখ লাখ টাকার খরচ নিয়ে আমাকে কোনদিন কারো কাছে হাত পাততে হয় নাই। এখন সময় আমার কৃত ওয়াদা পূরণের৷ আমার কখনোই ইচ্ছে ছিলো না বি.এস.সি'র পর আর পড়াশোনা করবো। কিন্তু আমি পড়তে চাই৷ ওপারে আব্বার অপেক্ষার অবসান ঘটাতে চাই। আমার সীমিত সাধ্যের মধ্যে সবটুকু উজাড় করে দিয়েছি প্রভু৷ এবার তোমার সাহায্যটুকু পাঠাও। আমার ওয়াদাকে পূর্ণ করো ইয়া র'ব্বী। আমার আব্বাকে জান্নাতের মেহমান করে নাও মাবুদ! আমিন ইয়া র'ব। আমিন। এই পবিত্র মাসে আপনাদের কাছেও ফরিয়াদ জানাই। আপনাদের দোয়ায় যেন আমার আব্বাকে রাখেন ইন শা আল্লাহ।
আমার কিছু সোমালিয়ান বন্ধু হাতে কোর'আন নিয়ে বা মোবাইল এপ্স থেকে কোর'আন দেখে দেখে তিলাওয়াত করে জামায়াতে তারাবীহ পড়তো। ভার্সিটির কেন্দ্রীয় মসজিদে যখন নিয়মিত মুসল্লিদের তারাবীহ শেষ হয়ে যেতো, সোমালিয়ানসহ আরো কিছু আফ্রিকান নিজেরা মসজিদে গিয়ে তারাবীহ জামায়াতে পড়তো। আমি এর আগে কখনো এ ঘটনার সাক্ষী হইনি বিধায় বিজ্ঞদের জিজ্ঞেস করি৷ তাঁরা জানান যে এরা হাম্বলি মাজহাব অনুসারী। তাদের এভাবে পড়তে বাধা নেই। ভাবার দরকার নেই যে এসব আফ্রিকানরা মূর্খ। সোমালিয়ানদের একটা ঐতিহ্য হলো, ইংরেজি শিক্ষিত হলেও সবাই মোটামুটি ১৫-২০ প্যারা কোর'আন হিফজ করে। এরাই দেখে দেখে কোর'আন পড়তো। হয়তো নিজের হিফজের বাইরে সূরা তিলাওয়াতে আসলে এমনটা করতো তারা। ভাগ্যিস এরা এদেশের 'হানাফীজম রক্ষা পরিষদ' এর মুখোমুখি হয়নি৷ এরা জানেনা যে বাংলায় হানাফী ব্যতীত বাকি ইজমা সূরত নিষিদ্ধ ও পাপ৷ এরা জানেনা যে হানাফী ব্যতীত শাফেয়ী, হাম্বলি, মালিকী মাজহাব বাতিল ও বিবর্জিত। ইসলামকে সহজ করে নাযিল করা হয়েছে। কিন্তু আমরা দেখতে পাচ্ছি বাংলার ইসলাম আর আফ্রিকার ইসলাম এক না। বাংলার ইসলাম আর আরব ইসলাম এক না। জানতে ইচ্ছে হয়, ইসলাম এদেশে ভিন্নভাবে ওহী প্রাপ্ত হয়েছে কি না! একজন হানাফী মাজহাব অনুসারী হয়েও আমাকে ব্যথিত হতে হয় উত্তরাধুনিক এইসব হানাফী রক্ষা পরিষদের কর্মকান্ডে৷ শুনে রাখুন! দেবালয়ে আগুন লেগে গেছে। কওমী মাদ্রাসাতেও ঢুকে গেছে সালাফিজম ও লা-মাজহাবি চিন্তার খোরাক। মানুষ সবসময় স্বাধীনতা চেয়েছে। আপনারা আর দমিয়ে রাখতে পারবেন না। এদেশে জামায়াতে ইসলামীসহ সকল ধর্মীয় গোষ্ঠীর জন্য আগামী দশকের সবচেয়ে বড় চ্যালেঞ্জ হবে সালাফিজমের ঢেউ সামলানো। নোট করে রাখুন। মানুষ চিন্তা ও রাজনীতির যে স্বাধীনতা চায় তা আপনারা দিতে ব্যর্থ হচ্ছেন। 
আলহামদুলিল্লাহ... দুজন অভাবগ্রস্থ লোকের খাবারের ব্যবস্থা করা গেলো। আমার প্রতিবেশী দু'জনের ব্যাপারে জানতে পেরে ছায়াতল এর দ্বারস্থ হই। ছায়াতলের ত্রাণ কার্যক্রম সাময়িকভাবে বন্ধ থাকার পরেও Sn Shakil দুই পরিবারের জন্য ডোনেশন পাঠিয়ে দেয়। আলহামদুলিল্লাহ... আজ দুই পরিবারের কাছে ত্রাণসামগ্রী পাঠিয়ে দিয়েছি। আল্লাহ ছায়াতল সংশ্লিষ্ট সকলকে, আমার বন্ধু শাকিল'কে উত্তম প্রতিদান দিক...আমিন। যাদের কোন প্রতিবেশী নেহায়েতই অভাবগ্রস্থ আছে, একদমই রুটি-রুজির যোগাড় নেই এরকম কেইস থাকলে জানাবেন। রিযিক আল্লাহ'র হাতে। ইন শা আল্লাহ তিনি কাউকে না কাউকে রিযিকের উছিলা বানায় দিবেন। 
মসজিদ বন্ধ হয়নি। মসজিদে মুসল্লিদের যাতায়াত সীমাবদ্ধ করা হয়েছে। আসুন প্রতিটি ঘরকে মসজিদ বানাই। বাসায় জামায়াত আদায় করি। কিভাবে বাসায় জামায়াত আদায় করবেন, কে হবেন ইমাম, মহিলারা কিভাবে জামায়াতে শরিক হবেন তার কিছু নির্দেশনা। পরিচিতজনদের সাথে শেয়ার করুন। জামায়াতপ্রেমী মানুষেরা যেন জামায়াতে নামায আদায়ের সওয়াব থেকে মাহরুম না হয়...ইন শা আল্লাহ।
ব্লাড দিতে এসে পড়লাম বিপদে। মানুষকে দেয়ার আগে ব্লাড সব মশার পেটে যাচ্ছে। রীতিমতো কুংফু খেলছি মশার সাথে। রিসিপশনের আশেপাশে স্যানিটাইজার চোখে পড়ছেনা।।এই যদি হয় হাসপাতালের মতো একটা জীবাণুর ভাগাড়ের অবস্থা, তাইলে নিরাপত্তাটা কোথায়? প্রশাসন শুধু হুকুম জারি করলেই দায়িত্ব শেষ নয়। তদারকিও দরকার হুকুম বাস্তবায়ন হচ্ছে কি না!
এক্সেক্টলি...অনেকে গ্রামে স্যানিটাইজার দিচ্ছেন যা সংখ্যায় অপ্রতুল। তার চেয়ে বরং সাবান দিন গ্রামের লোকজনদের। সাবান স্যানিটাইজার এর চেয়ে উত্তম জীবাণুনাশক ও সাশ্রয়ী। মাস্ক এর চেয়ে সাবান বিতরণ বাড়ান সে টাকায়। কয়েকজনকে এ পরামর্শ দিয়েছি৷ সচেতনতা ছড়াচ্ছি। অথচ নিজেরাই সচেতন না।
যদি নামাযের ভাষাগুলো আমরা বুঝি, আল্লাহর সাথে দৈনন্দিন ৫ বার কথোপকথনের ভাষাগুলো আমাদের আয়ত্তে থাকে, কেমন হবে সেই অনুভূতি? নামাযে একাগ্রতার জন্য নামাযের দোয়া-দুরুদের বাংলা জানা খুবই জরুরি বিষয়। নামায মুখস্থ পড়লে তা কেবল আদায় হয়, কিন্তু কবুল হবার জন্যে দরকার একাগ্রতা। মাশাল্লাহ...কোন দ্বীনি ভাই পুরো নামাযের দোয়া-দুরুদের বাংলা করে দিয়েছেন খুব সুন্দর করে। আল্লাহ তাঁকে উত্তম প্রতিদান দিক....আমিন। নিজের টাইমলাইনে রেখে দিতে পারেন। অনেকের উপকারে আসবে ইন শা আল্লাহ৷
বাংলা ভাষার আধুনিক প্রধানতম ও শুদ্ধতম কবির প্রথম মৃত্যুবার্ষিকী আজ। নৈরাশ্ব থেকে একেশ্বর, মার্কস থেকে বদর-উহুদ সব আঙ্গিনায় যার পদচারণা ও সাফল্য সমান ছিলো। অবিশ্বাসী ও বিশ্বাসী হিসেবে দুই জায়গাতেই যার কাব্য সাধনা ছিলো সমানে প্রশংসিত ও গ্রহণযোগ্য, দেশের প্রায় সকল সর্বোচ্চ সম্মাননা পেয়েছিলেন যিনি- আমাদের সোনালি কাবিনের কবি আল মাহমুদ! আপনার জন্য অনন্ত ভালোবাসা ও দোয়া।
বিধি যদি একটি বিকেল বাঁচায় বেশি, শেষ বিকেলে তোমার জন্য তোমার জন্য, নীড়ে ফেরা ক্লান্তমতোন ডাহুক হবো।
আলহামদুলিল্লাহ... নিত্য কত পাপ করছি, আল্লাহর সাথে কত ওয়াদা ভঙ্গ করি রোজ! রাজ্জাক এরপরও তাঁর অনুগ্রহ থেকে বঞ্চিত করেননি। কৃতজ্ঞতা তাদের প্রতি যারা এ কাজে উছিলা হয়েছেন। দোয়া চাই আগামীর চ্যালেঞ্জিং দিনগুলোর জন্য৷ বিস্তারিত সময়ের প্রয়োজনে প্রকাশ করবো ইন শা আল্লাহ! 
মহাকর্ষ-অভিকর্ষ অধ্যায়ের উপর ভাইভা নিচ্ছিঃ আমিঃ কি কারণে লিফটের দড়ি ছিড়ে দুর্ঘটনা ঘটতে পারে? ছাত্রঃ কেউ ষড়যন্ত্র করে দড়ি ছিড়ে দিলে! আমিঃ 🤨😕 
আল আমিনের বয়স মাত্র মাস দুই। দুনিয়ায় নিজের আগমন উপলক্ষে ভাইপো নিজেই মিষ্টি নিয়ে বেড়াতে এসেছে। প্রথম মিষ্টিমুখ শুরু করলাম আবু আল আমিন তথা আমাদের Saimun Sarif ভাইকে দিয়ে, আল আমিনের দুনিয়ায় আসায় যার অবদান সবচেয়ে বেশি। ছবিতে দেখতে পাচ্ছেন আমাদের ইইই এলামনাই ও প্রতিবেশী সাইমুন ভাই এবং তাঁর কোলজুড়ানো ছোট্ট আল আমিন। আল আমিন সারাদিন রাত কান্না করে নিজের ঘরের পাশাপাশি আমাদের ফ্ল্যাটও মাতিয়ে রাখে৷ তাই চাচ্চুরা যেন তার কান্নায় বিরক্ত না হোন সে উদ্দেশ্যে মিষ্টি নামক ঘুষ দিয়ে গেছে। আল আমিন এর দুনিয়াবি যাত্রা হোক মহিমান্বিত ও সিরাতুল মুসতাকিমের পথেঃ এই কামনা কায়মনোবাক্যে!
ধর্ষণে অধিকাংশ সময়ে শ্রমিক, চালকশ্রেণীর বিরুদ্ধে অভিযোগ আসলেও একই ঘটনার পুনরাবৃত্তির পেছনে গুরুত্বপূর্ণ কিছু ফাইন্ডিংস আছে। আমরা অনেকেই ফেসবুকে লিখছি, পত্রিকায় ছাপছে ধর্ষণ নিয়ে বিচার, মানবন্ধন ইত্যাদি। ব্যাপার হচ্ছে শ্রমিক ও চালকশ্রেণীর কয়জন পত্রিকা পড়েন? ফলে দেশে ধর্ষণ নিয়ে অহরহ আলাপের পরেও বেড়েই চলেছে ধর্ষণ। শ্রমিক ইউনিয়ন, চালক সমিতি ইত্যাদি যদি নিজেদের জনবলের মধ্যে কিংবা সরকারি বা বেসরকারি সংসস্থার পৃষ্ঠপোষকতায় সচেতনতামূলক কর্মসূচি হাতে নেয়া হয়ঃ আমি মনে করি এরপর ধর্ষণ আস্তে আস্তে হলেও কমতে শুরু করবে৷ মূলত চিন্তার বিকাশশীনতার কারণেই এসবই অনৈতিকতা বাড়ছে৷ তাদের কাছে ধর্ষণ স্রেফ একটা এডভেঞ্চার, শারীরিক ক্ষুধার বিকৃত নিবারণ। একজন মেয়ে যে ধর্ষিত হয়, কোন মেয়েকে একটাবার নোংরাভাবে ছুঁয়ে দিলে যে তার মধ্যে কিরকম আন্দোলন ও হীনমন্যতার উদ্ভব হয় তা যদি সাধারণের কাছে কাউন্সেলিং করা যায় তবে এসব ঘটনা কমে আসবে বলে বিশ্বাস করি৷ আমি অনেক শিক্ষিত যুবককে ভীড়ে একটা মেয়ের বুকে হাত দেয়া, রাস্তায় চলতে বাজে কথা বলে পৈশাচিক মজা নেয়া, একটা মেয়েকে সামাজিক মাধ্যমে গোপনে বাজে কথা বলে বিব্রত করা, বন্ধুমহলে কোন এক শ্রেয়সীর শরীরের ভাঁজ নিয়ে আলাপে তুমুল রসিকতা করতে দেখেছি। এদের কাছে এসব শুধুই মজা। মেয়েটার মনস্তাত্ত্বিক হীনমন্যতার ব্যাপারে এদের কমজনই ওয়াকিবহাল। মেয়েদের পিরিয়ড নিয়ে যেমন সচেতনতামূলক ক্যাম্পেইন হয়, একইভাবে ছেলেদের মধ্যেও ধর্ষণ, ইভটিজিং, বয়ঃসন্ধিকালীন ব্যাপার নিয়ে ক্যাম্পেইন বাড়ানো চায়। আমরা নিজেরাই বন্ধুদের আড্ডায় নৈতিকতার আসর করতে পারি। এরপর না হয় স্বপ্ন দেখি পরিবর্তনের! উদ্যোগী হই!
আলহামদুলিল্লাহ... সংখ্যাটা দিন দিন বাড়ছে। আমাদের মা-বোনেরা আবারো আগের মতো ফিরবেন আল্লাহর পবিত্র ঘরে৷ মা-বোনদের নামায ক্বাযার দায় থেকে আল্লাহ আমাদের মুক্ত করুন...আমিন।। 
সাংবাদিকতার নামে প্রতারণাঃ একটু আগে এশিয়ান টিভির প্রতিবেদক পরিচয়ে চকরিয়ায় আমার বাড়ির পাশের ব্যাকারিতে তল্লাশিতে আসেন ৩ জন ব্যক্তি। দোকানে মেয়াদের ট্যাগ ছিলো না সত্য। কিন্তু তারা রুদ্ধদ্বার বৈঠক করে বের হতেই এ ক'টি ছবি উঠাই। পরে পরিচয় জানতে চাইলে ভিজিটিং কার্ড দেন। আমি এশিয়ান টিভির চট্টগ্রামের একজন প্রতিবেদকের সাথে যোগাযোগ করলে জানান এই নামে ওনাদের কোনও প্রতিবেদক নেই। এই টিমটি এখন পালাকাটার দিকে রওনা দিয়েছে। কারো চোখে পরলে জব্দ করুন। আপডেটঃ ফোনে তিনি নিজেকে এই টিভিসহ কয়েকটা পত্রিকার প্রতিনিধি দাবি করলেন। এমপির পাশে বাড়ি জানালেন৷ হেড অফিস থেকে ওনাকে কল করা হলো জানালেন। ফোন রেকর্ড আছে।
আসাবিয়্যাতের মারাত্মক প্রভাব দেখছি সাতকানিয়া-চুনতীর মানুষদের মধ্যে। জাতীয়ভাবে আসাবিয়্যাত এর জন্য নোয়াখালীকে আমরা ঢালাওভাবে দায়ী করলেও আমি এদের চেয়ে বহুগুণে বেশি লক্ষ্য করেছি সাতকানিয়া-চুনতীর মানুষদের মধ্যে। আসাবিয়্যাত হলো সমাজ ও রাজনীতির জন্য মারাত্মক একটা ব্যাপার। আসাবিয়্যাত এর সহজ বাংলা হলো দলপ্রীতি, গোত্রপ্রীতি, স্বজনপ্রীতি। অর্থাৎ আমার এলাকার/দলের/গোত্রের লোকের ব্যাপারে অন্ধ ভালোবাসা ও আনুগত্যের বহিঃপ্রকাশ। সরকারের চৌদ্দ গোষ্ঠী উদ্ধার করা জামায়াত-শিবির থেকে শুরু করে অত্র এলাকার আমজনতা যেভাবে কৃতী সন্তান এর শোক প্রকাশ করছেন তাদের দেখে আহত হচ্ছি। আপনাদের কাছে এই দেশের সার্বভৌমত্বের নতজানু অবস্থান, শাপলা চত্ত্বর এসবের চেয়েও এলাকার সন্তানের মায়া বড়। আমার চোখের সামনে ভেসে উঠছে সরকারের প্রতিরক্ষা, সীমান্ত থেকে শুরু করে যাবতীয় ব্যাপারে তামাশা করা লোকেরা সামরিক সচিবের জন্য ব্যথাতুর বক্তব্যে ফেসবুক ভাসাচ্ছেন। আমি অবশ্যই মরহুমের বিদেহী আত্মার মাগফেরাত কামনা করি। তিনি আল্লাহর নিকটবর্তী হয়েছেন। কর্মের প্রতিদান বুঝে পাবেন। তার জবাবদিহি সহজ হোক এই কামনা করি৷ পাশাপাশি আমার বিশ্ববিদ্যালয় এর ইসলামী ট্রাস্টের নামে সাতকানিয়া-লোহাগাড়া ট্রাস্ট থেকে শুরু করে যারা আজ শোক প্রকাশ করছেন তাদের জন্যও আসাবিয়্যাত থেকে মুক্তির দোয়া করি। আল্লাহ যেন আপনাদের দ্বীনকে দল ও এলাকাপ্রীতির ঊর্ধ্বে স্থান দেন৷
আজ বাংলাদেশের জন্মদিন নয়। ২৬ শে মার্চ জন্মদিন। কারণ সেদিনই আলাদা বাংলাদেশ রাষ্ট্র ঘোষণা হয়৷ আজ বিজয় দিবস। স্বাধীনতার পূর্ণতার দিবস। এদিনে আমরা হানাদার মুক্ত হই। এই দিনকে জন্মদিন বলায় কিছু সমস্যা আছে। জন্ম মানে শুরু। যদি ১৬ ডিসেম্বরকে জন্মদিন বলি এর আগের সব আনুষ্ঠানিকতা প্রশ্নবিদ্ধ হয়ে যায়। ২৬ শে মার্চ স্বাধীনতার ঘোষণা, অস্থায়ী মুজিবনগর সরকার, বিভিন্ন সহযোগী ও বন্ধু রাষ্ট্রের বাংলাদেশকে স্বীকৃতি প্রদান এসব ঘটেছে ১৬ ডিসেম্বরের আগে। তাই এই দিনকে জন্মদিন বললে এর আগের স্বাধীনতার গুরুত্বপূর্ণ ইতিহাসগুলো প্রশ্নবিদ্ধ হয়ে যায়। ২৬ শে মার্চ বাংলাদেশ এর স্বাধীনতা দিবস।।এদিনে আমরা পৃথিবীকে আমাদের জাতিসত্ত্বার অস্তিত্বের জানান দিয়েছি৷ এই দিন আমাদের জন্মদিন। আর ১৬ ডিসেম্বর বিজয় দিবস। বিজয় মানে পূর্ণতা৷ স্বাধীনতার চূড়ান্ত স্বীকৃতি৷ ইতিহাস বুঝে আওয়াজ তুলি। সবাইকে বিজয়ের শুভেচ্ছা 
যে জীবন গাংচিলের। ইচ্ছেমতো ভেসে চলা কিংবা, আকাশে স্বাধীন ডানার বিস্তারে উড়ে উড়ে চলে নৈর্ব্যক্তিক অনুরাগে জলরাশি ধরে জনপদ থেকে দূরে! #দারুচিনি_দ্বীপ .
মিশনারী বুল উঠে তো জাতি যথারুপে ইস্যু নিয়ে দুই ভাগ হলো। ব্যাখ্যায় যাবো না, ছোট করে বলি। আমাদের চকরিয়ার মালুমঘাটায় ক্রিশ্চান মেমোরিয়াল হাসপাতাল গরিব ও নিন্ম মধ্যবিত্তের আশ্রয়ের জায়গা। খুব অল্প খরচে শহরের অন্য সকল দামী হাসপাতালের তুলনায় ভালো সার্ভিস দেয়। আমাদের শৈশবের স্থানীয় জনপ্রিয় তরুণ ফুটবলার মোহাম্মদ ফারুক হঠাৎ হয়ে গেলেন মাইকেল ফারুক! ফারুকের খাবারের অভাব ছিলো, সংসারে টানাপোড়েন ছিলো, থাকার জায়গার অভাব ছিলো। মোহাম্মদ থেকে মাইকেল হবার পর শুনেছি তার থাকার বাড়ি হয়েছে, অভাব ঘুচেছে। এলাকায় ধীরে ধীরে এরকম অনেকেই মুসলমান থেকে ক্রিশ্চান হয়েছে। ডাক্তার ক্যালি এক বিখ্যাত নাম। যিনি প্রত্যেকটা রোগীর সাথে চিকিৎসার আগে অনেক সময় নিয়ে কাউন্সেলিং করেন এবং তা বাংলায়। ধর্ম প্রচারের এই বিষয়কে আমি শ্রদ্ধা করি৷ ইসলাম ও ক্রিশ্চান দুটোই মিশনারী ধর্ম। আমি যদি ক্রিশ্চান মিশনারীর এই উদ্যোগকে ভয়ংকর মনে করি তাহলে আমার ধর্মেরও যারা মুসলিম বানাতে লিপ্ত তাদের কাজকেও একই দৃষ্টিতে দেখা উচিত। ইসলামকে আমরা যথাযথভাবে উপস্থাপন করতে পারলে ক্রিশ্চান মিশনারী নিয়ে আমাদের চিন্তিত হবার কথা নয়। ক্রিশ্চান ধর্ম যাজকরা বিনা পয়সায় চিকিৎসা দিচ্ছে, বাস্তুহারাকে ঘর করে দিচ্ছে, বাচ্চাদের ফ্রি স্কুলের ব্যবস্থা করছে। অভাবগ্রস্থ ঘরের উপযুক্ত মেয়ের বিয়ের ব্যবস্থা করছে।এমনকি দেখবেন নগরীর নামকরা স্কুল/কলেজের একটা বড় অংশ কিন্তু ক্রিশ্চান মিশনারীদের৷ আর আমরা কি করছি? আমাদের ধর্মের ইজারা যাদের হাতে দিয়েছি তারা মাজার গড়ে উল্টো টাকা কামাই করছেন, মাহফিলের নামে ব্যবসা করছেন, পীর-পূজা বসিয়ে টাকার পাহাড় গড়ছেন। এসব টাকা থেকে কয়টা টাকাই বা সমাজের দরিদ্রদের জন্য ব্যয় করছি? মানবিক চিন্তায় তো স্বাভাবিকভাবে মানুষ ক্রিশ্চান ধর্মেই দীক্ষিত হবারই কথা৷ তা ই হচ্ছে। তবে এতে রাষ্ট্রেরও বিমাতা সুলভ দায় আছে। একদিকে ডাক্তার এড্রিক বেকারের প্রশংসা করছি, অন্যদিকে মাওলানা আতিক উল্লাহর মতো কোর'আনের দা'ঈকে রাষ্ট্র জঙ্গী নামে গ্রেফতার করছে৷ কোথাও কেউ ইসলামের দাওয়াতে নামলেই গ্রেফতার হচ্ছে৷ রাষ্ট্রই আমাদের মাঝে একটি সীমারেখা টেনে দিয়েছে৷ বেকারের প্রশংসায় পঞ্চমুখ, আর আতিক উল্লাহর বেলায় গু-ভরা মুখ! 
পাবলিক বিশ্ববিদ্যালয়ে আসন সংখ্যা সীমিত। প্রাইভেট বিশ্ববিদ্যালয়ে আসন সংখ্যা কমিয়ে আনার সিদ্ধান্ত ইউজিসির। প্রাইভেটে টানা ৩ সেমিস্টারে জিপিএ ২.০০ এর নিম্নে হলে শিক্ষার্থীর ভর্তি বাতিল। দেশের সিংহভাগ গ্র‍্যাজুয়েট বেকার। আয় বাড়াতে মানহীন ভর্তি পরীক্ষায় অধিক সংখ্যক শিক্ষার্থী ভর্তি নিচ্ছে প্রাইভেট বিশ্ববিদ্যালয়গুলো। বিশ্ববিদ্যালয় ভর্তি পরীক্ষা থেকে সকল পর্যায়ের পাবলিক পরীক্ষার প্রশ্নপত্র ফাঁস একটি স্বাভাবিক ব্যাপার হয়ে গিয়েছে। শিক্ষা ব্যবস্থা ব্যক্তির বিকাশ চায় নাকি ধ্বংস? শিক্ষা ব্যবস্থা দিন দিন মানব কারাগারে পরিণত হচ্ছে। এমন একটি প্রজন্ম আসছে যারা এতসব মানসিক যন্ত্রনায় বিকলাঙ্গ হয়ে পরবে। আমার বাপের সন্তানেরা না হয় পার হয়ে গেলাম, আমাদের সন্তানদের কি হবে? 
যে কারণে আমার শৈশবের আবেগ কওমী মাদ্রাসার প্রতি আমি আজকাল বেজারঃ আমি অবশ্যই বিদায়াতের বিপক্ষে। লিখেছিও মিলাদুন্নবীর তথাকথিত জুলুস নামক অপচয়ের আনুষ্ঠানিকতার বিরুদ্ধে। আমার অবস্থান যথাসম্ভব বিদা'আতের বিপক্ষে। কিন্তু এই যে সহিংস শ্লোগান, এটাকে আমি বিদা'আদের চেয়েও ভয়ংকর মনে করি৷ এরা পারমাণবিক বোমার চেয়েও ভয়ংকর। যুদ্ধ থেমে যায়। কিন্তু এই জাতিগত সংঘাত থামবার নয়। প্রজন্ম থেকে প্রজন্মান্তরে এরা এসব চালিয়ে যাবে। কিভাবে ভাইয়ের বিরুদ্ধে ভাই জবাই করার শ্লোগান দিতে পারে, ধর্মের নামে এই অধর্ম শিক্ষায় শেষ আমাদের একমাত্র ফান্ডামেন্টাল ইসলামী শিক্ষাব্যবস্থা কওমী। আপনারা বলবেন, একটা মাদ্রাসার জন্য তো আর সবাইকে জেনারালাইজড করা যায় না। আমি জানি, আমার ফ্রেন্ডলিস্টে থাকা কওমী মাদ্রাসার ছাত্ররা ভিন্নমতের বিরুদ্ধে কতটা বিষবাষ্প ছড়ায়৷ কয়েকজন কওমী ভাই আছেন, যাদের আমি হৃদয় থেকে ভালোবাসি৷
বাবরি মসজিদ ইতিহাসের উপাখ্যান হয়ে থাকলোঃ মুসলমানরা ভূমি জোরপূর্বক অধিগ্রহণ করে বাবরি মসজিদ করেনি। উপমহাদেশে মুঘল সম্রাটরা সমানে মসজিদ ও মন্দির গড়েছিল জাতিসত্ত্বার নির্দরশনস্বরুপ। শত বছরের পুরনো মসজিদ রক্ত-দাঙ্গার মধ্য দিয়ে অধর্মের দোহাই দিয়ে দখল করে মন্দির স্থাপনের যে কালিমার ছাপ লেগেছে, ইতিহাস তা হিন্দু ধর্মের নামেই বরাদ্দ করবে। ধর্মের উপরে ধর্মের যে হিংস্রতা তারা প্রতিষ্ঠিত করেছে, ইতিহাস তা সময়ে ফেরত দেবে। প্রকৃতি তার সন্তানদের সাথে প্রতারণা করে না৷ আমরা আহত তবে সন্ত্রস্ত নই। আমরা ব্যথিত তবে হতাশ নই। আমরা যে স্রষ্টার গোলামী করি তার কোন আকার নেই। আমাদের উপসনালয়ে স্রষ্টা সীমাবদ্ধ নন৷ আমাদের অন্তরেই স্রষ্টার আবাস। তিনি অন্তর্যামী৷ আমরা আল আকসা হারিয়েছি, স্পেন হারিয়েছি। আমাদের গড়া আল হামরার প্রাসাদে আজানের বদলে আজ সভ্যদের বাইবেল চর্চিত হয়। কথা ছিলো এতসব বিতাড়নে আমরা সংখ্যালঘু হবো। কিন্তু পৃথিবীর ইতিহাসে আমরা সংখ্যায় বেড়ে চলছি। কেননা, আমরা প্রত্যেকেই হৃদয়ে একেকটা মসজিদ গড়েছি। যে রক্তগঙ্গার বিনিময়ে তোমরা তোমাদের ঈশ্বরকে প্রতিষ্ঠিত করেছো তার পাপমোচন হতে হতে একদিন ইসলামের ঝান্ডা সমগ্র ভারতে উত্থিত হবে। যেভাবে বিজয়ী হয়েছিলেন আমার পূর্বপুরুষ খানে খানান বাদশাহ বাবর জহিরুদ্দিন। আমরা সেইসব দিনের অপেক্ষায় থাকবো৷ তোমাদের ঈশ্বর যদি রক্ত দিয়ে প্রতিষ্ঠিত হয়, জেনে রাখো আমরা আমাদের ঈশ্বরকে ঈমান দিয়ে প্রতিষ্ঠিত করবো ইন শা আল্লাহ। খবরঃ বাবরি মসজিদের জায়গায় রাম মন্দির নির্মাণের রায় দিয়েছে ভারতীয় হাই কোর্ট।
বাঙাল মুলুকের ইসলামবিদ্বেষীদের সবচেয়ে বড় অপমান হলোঃ যেই ধর্মের আজন্ম বিরোধীতা তারা করে গেছে মৃত্যুর পরে ঠিক সেই ধর্মমতে তাদের সমাহিত করা হয়। কারণ, যতক্ষণ প্রাণ থাকে আপনার বিরোধীতার অধিকার আছে, সমাজের বিপক্ষে যাবার অধিকার আছে। কিন্তু প্রাণটা উড়ে গেলেই সবাই আমরা আদম সন্তান৷ আমাদের গন্তব্য এক। একজন ধর্মবিদ্বেষীর জন্য এর চেয়ে বড় অপমান হতে পারে কি না জানা নেই৷ আর কতিপয় প্রাণীদের বেহেশত কামনা দেখে মনে হয়ে যেন এরা জান্নাতের ঠিকাদারি নিয়ে আছে। নববী যুগে এদের জন্ম হলে বোধয় আবু জাহেলের জন্যেও এরা জান্নাত কামনা করতো। অনেকটা এমন যে,"জান্নাতে যাবি না মানে? তোর বাপ যাবে"! একজন অবিশ্বাসী কখনোই জান্নাতে যাবে না। যে কালেমা অস্বীকার করেছে তার জন্য জান্নাত হারাম হয়ে গিয়েছে৷ আর যে যার জন্য শুভকামনা জানাবে, তার হাশরও ঐ ব্যক্তির সাথেই হবে৷ রাষ্ট্র, ধর্ম আপনাদের বাছাই করার স্বাধীনতা দিয়েছে৷ আপনি কই যাবেন সেটা অবশ্যই আপনার ব্যাপার৷ আমরাও দোয়া করি যেন আপনি তাদের সাথেই যান যাদের জন্য আপনার মন কান্দে৷ 
যেসব ব্যাপারে আর কোন দ্বন্ধ নেইঃ ১. জাতি হিসেবে আমাদের অধিকাংশই চূড়ান্ত মাত্রার হুজুগে ও পল্টিবাজ ২. আমরা সেক্সুয়ালি ফ্রাস্টেটেড এন্ড পার্ভার্টেড ৩. তরুণ সমাজের অধিকাংশই অলস ও বেকার। যাদের করার মতো কাজ থাকে না তারাই এসব নিয়ে লেগে থাকতে পারে। কিভাবে একটা ব্যক্তিগত ব্যাপার নিয়ে পুরা একটা জাতি একযোগে মেতে থাকতে পারে সেটা আমাদের না দেখলে বোঝা সম্ভব না। অথচ আমরা এই মস্তিষ্ক দিয়ে চাকরি চাই, দক্ষতা বহুদূর। স্কিল ডেভেলপমেন্টের চিন্তা নাই, সারাদিন ফেসবুকে কে কারে *ন্দাইছে এটা নিয়ে পড়ে থাকি। বেকারত্ব বাড়লে যত দোষ ঐ নন্দঘোষ 'সরকার' এর। আমরা সবাই সুযোগের অভাবে সৎ। আড়ালে একটা সুযোগ পেলে যে যার পাপী চেহারার সুরত দেখাই। নিজেরটা প্রকাশ না হওয়া পর্যন্ত সাধু সেজে ভান করি৷
ছনের চালার ফুঁটো দিয়া নাইমা আসে আসমানী ফরমান। কারে আমি আরাধ্য কই, মৃত্যু আইলেও মুক্তি তথৈ!
ছবিতে আমার ডান থেকে যথাক্রমে বিয়ের বাজারে বহুল আকাঙ্ক্ষিত, চলমান ও উদীয়মান৷ আমাদের আজকের আলাপের উপলব্ধিঃ বয়স ও বেতন বাড়ার সাথে সাথে বিয়ের ব্যাপারে আগ্রহ কমে যায়। তাই আমি আগ্রহ কমে যাবার আগেই কবুল হয়ে যেতে চাই৷ আগ্রহীরা আমাকে ইনবক্স করুন৷ ওনাদের নক দিয়ে লাভ নাই। ওনাদের ব্যাপারেও আমাকেই নক দিন। 
একটি স্বপ্নের পূর্ণতা.... আমাদের সময়ে চেষ্টা করেও যা পারেনি, তা ই করে দেখিয়েছে আমাদের অনুজরা। বিশ্ববিদ্যালয়ের বিতর্ক মঞ্চে ইইই ডিপার্টমেন্ট এখনো ডিফেন্ডিং চ্যাম্পিয়ন। সেই চ্যাম্পিয়ন টিমের একজন গর্বিত সদস্য হয়েও অনেক বোঝানোর পরেও ইইই ক্লাবকে রাজি করাতে পারিনি একটা বিনামূল্যের বিতর্ক কর্মশালা আয়োজন করতে। আফসোসটা নিয়েই বিদায় হতে হবে সেই আশংকা তো মেনেই নিয়েছিলাম। বারবার অযুহাত ছিলো ইইই এর পোলাপান এসবে আগ্রহী না। অথচ আমরা পুরো বিশ্ববিদ্যালয়ের মধ্যেই চ্যাম্পিয়ন এই মঞ্চে! . অবশেষে আমাদের পরের কমিটি বিতর্ক কর্মশালার আয়োজন করেই দেখালো। এবং ইইই এর ছাত্ররাও যে বিতার্কিক হতে মুখিয়ে আছে উপস্থিতিই তার প্রমাণ। এর আগে আমি বিশ্ববিদ্যালয়ের অন্য ডিপার্টমেন্টে বিতর্ক প্রশিক্ষক ও বিচারক হিসেবে থাকার সুযোগ হয়েছে। উপস্থিতি ও আয়োজনের বিচারে ইইই ক্লাবের আয়োজন ওসবকে ছাড়িয়ে গেছে। 
আজ ঠিক এক সপ্তাহ হয়েছে আমাদের ফেয়ারওয়েল গেলো। যা বলার তা ইতিমধ্যে বলা হয়ে গিয়েছে, যা যা লিখার তা ও লিখিত হয়েছে। স্মৃতিটাকে ধরে রাখতেই ছবিগুলো টাইমলাইনে রাখলাম। প্রতি বছরেই যেন নতুন করে ফিরে পাই সব। . ব্যক্তি হিসেবে অর্জন নিতান্তই ঠুনকো। তবে ব্যাচ হিসেবে সবাই আমাদের এতটা ভালোবাসে তা জানতাম না। স্যারদের মুখেই যখন শুনি," ইইই ব্যাচ ১৭ অবয়ব এর মধ্যে কি নেই! আমাদের বিতার্কিক লাগবে, ১৭ ব্যাচে দেখো। উপস্থাপক লাগবে, ১৭ ব্যাচে দেখো। লিডারশীপ লাগবে, ১৭ ব্যাচে দেখো। প্রোগ্রামার লাগবে, ১৭ ব্যাচে দেখো। লেখক লাগবে, ১৭ ব্যাচে দেখো। আমরা অসাধারণ একটি ব্যাচকে বিদায় দিতে যাচ্ছি যাদের শূন্যতা ডিপার্টমেন্ট বয়ে বেড়াবে কিছুদিন।" . ইইই ডিপার্টমেন্টের প্রতিটি ইটের প্রতিও আমরা সহানুভূতিশীল হতে চেয়েছি তা ঠিক। তবে সবার এতটা ভালোবাসায় যে আমরা ওতপ্রোতভাবে জড়িয়ে গিয়েছি জানতে পারিনি৷ ব্যাচ হিসেবে আমরা স্পেশাল কিছুই করিনি যার জন্য এতটা ভালোবাসা পেতে পারি। আমরা যা করেছি তা আমাদের দায়িত্ববোধ থেকেই। এটা আমাদের কর্তব্য ছিলো। হয়তো দায়িত্বের সিকিভাগও পূর্ণ করতে পারিনি। তবে এখন যারা রানিং ছাত্র আছো, তোমরাও যদি নিজেদের দায়িত্ব ঠিকমতো পালনে চেষ্টা করো তবেই বুঝবে ব্যাচ হিসেবে অবয়ব'১৭ বিশেষ কিছুই না। তোমরা যে তা পারবে সে বিশ্বাস আগেও ছিলো, চমকপ্রদ ফেয়ারওয়েল আয়োজন করে তা আবারো দেখিয়ে দিয়েছো। সম্ভবত উপস্থিতির আধিক্য ও আয়োজনের চাকচিক্যে এটাই ছিলো ডিপার্টমেন্ট এর সবচেয়ে বড় ও চমকপ্রদ ফেয়ারওয়েল। বিশেষ কারো নাম নিতে নেই। জুনিয়র সকল যারা এতটা কষ্ট করে মাত্র দু'দিনের নোটিশের সবচেয়ে সফল ফেয়ারওয়েল আয়োজন করলে তোমাদের প্রতি ভালোবাসা, কৃতজ্ঞতা ও অনিঃশেষ স্নেহ-প্রীতি। দীর্ঘ ৪ বছরের চলার পথে অনেক ভুল করে থাকতে পারি৷ বিশ্বাস করি যারা ভালোবাসতে পারে, তারা ক্ষমাও করতে পারে। হয়তো দেহটা নিয়মিত থাকবেনা ক্যাম্পাসে, আত্মাটা পরে থাকবে সবসময়। দূরত্ব কখনো আমাদের ভাতৃত্বকে নিভিয়ে দিতে পারবে না। আমাদের ভাতৃত্ব হোক গম্বুজের মতোই দৃঢ়, মিনারের মতো প্রশস্ত। আমাদের অভিমানগুলো হোক উচ্চকিত শব্দেও ঠাঁই দাঁড়িয়ে থাকা মসজিদের ধৈর্যশীল দেয়ালের মতোন। অবয়ব'১৭ এর আপাত সমাপ্তি... মা'আসসালাম....মোবারাকান ফি'হী💕
।। সাঙ্গু কিংবা শঙখ নদী।। বান্দরবান ও চট্টগ্রাম জেলার মধ্য দিয়ে গিয়েছে। বান্দরবান জেলার প্রধানতম নদী। যে ক'টি নদীর উৎপত্তি বাংলাদেশের অভ্যন্তরে তার মধ্যে সাঙ্গু অন্যতম। এটি সাঙ্গু ও শঙখ দুই নামেই পরিচিত। তবে সাঙ্গু নামেই বহুল প্রচলিত।মিয়ানমারের আরাকান সীমান্ত ঘেঁষে বান্দরবানের মদক পাহাড় থেকে নেমে এসেছে সাঙ্গু। এই ছবিটি সাতকানিয়া-চন্দনাইশ অংশ থেকে তোলা। কর্ণফুলীর পরে এটিই চট্টগ্রামের বৃহত্তম নদী।
রোহিঙ্গা সংকটের নেপথ্যেঃ আমাজন নিয়ে আমাদের যত শোরগোল তার ছিটেফোঁটাও নাই নিজেদের সুন্দরবন নিয়ে। কাশ্মীর নিয়ে আমাদের যত হাহাকার, নিজেদের সার্বভৌমত্ব ও নদীর হিসসা নিয়ে আমরা ততটা উদাসীন। রোহিঙ্গা নিয়ে আওয়ামীলীগ ও তার সমর্থকদের অবস্থান দলীয় দৃষ্টিকোণ থেকে সলিড। দুঃখজনকভাবে রোহিঙ্গা নিয়ে ইদানিংকালে সবচেয়ে বেশি সরব বিএনপি-জামায়াত গোষ্ঠী। অথচ দু'বছর আগে এরাই আওয়ামীলীগকে এক হাত নিয়েছিল রোহিঙ্গাদের জন্য যথাসময়ে বর্ডার খোলে না দেয়ায়৷ সরল ব্যাখ্যায় এর প্রধান দুটি কারণ হলোঃ ১. প্রতিহিংসাঃ দেশে যেখানে বিরোধীদলগুলো সমাবেশের সুযোগ পায়না, রোহিঙ্গারা কিভাবে পেলো! ২. লেজুড়বৃত্তিঃ এদের আসলে রাজনৈতিকভাবে আওয়ামীলীগকে মোকাবেলা করার শক্তি নেই। তাই রোহিঙ্গাদের পুনর্বাসনে সরকারের কূটনৈতিক ব্যর্থতার ঝাল নিরাপদে রোহিঙ্গাদের উপর মেটাচ্ছে। নিজেরা তো আর সরকারের বিরুদ্ধে কিছু বলার হিম্মত রাখে না(আদার বেপারীর রাজনীতি)। তবে রোহিঙ্গারা সমাবেশ করতে পারায় সবচেয়ে বেশি লাভমান হয়েছে আওয়ামীলীগ সরকার। এই সমাবেশ বহির্বিশ্বে আওয়ামীলীগকে কূটনৈতিকভাবে পুনরায় ঘুরে দাঁড়াতে সহায়তা করবে। পাশাপাশি রোহিঙ্গা নেতাদের ঔদ্ধত্যপূর্ণ বিবৃতিগুলো কূটনৈতিক ভিত্তিকে জোরদার করবে। এ সুযোগ যদি সরকার কাজে লাগাতে না পেরে সংকট আরো ঘনীভূত হবে। ফলে সরকারের যে কূটনৈতিক দুর্বলতা সেটা বিএনপি-জামায়াতই আড়াল করে দিয়েছে রোহিঙ্গা নিয়ে নিজেদের দ্বিমুখী প্রতিক্রিয়া জানিয়ে। কার্যত এই জোট নৈতিক ও রাজনৈতিক উভয় দিক থেকে আওয়ামীলীগের কাছে পরাজিত হয়েছে। পাদটীকাঃ দিন যতই যাবে, বিএনপি-জামায়াত জোটের লেজুড়বৃত্তি ও রাজনৈতিক দুর্বলতা যে কতটা ভঙ্গুর ও পরশ্রীকাতর তা দেশের জনগণ বুঝতে পারবে। দলের লক্ষ-লক্ষ নিবেদিত প্রাণ কর্মীগোষ্ঠী হতাশ হয়ে পড়বে। আদতে এই জোট আওয়ামীলীগের জন্য নূন্যতম চ্যালেঞ্জ ও করতে পারবেনা। তথাকথিত জাতীয়তাবাদী এবং অদূরদর্শী নেতৃত্বের ইসলামপন্থীরা অনেক আগেই রাজনৈতিকভাবে দেউলিয়া হয়ে পড়েছে।
যে সকল বোদ্ধারা কেবল রাজনৈতিক মতাদর্শিক ভিন্নতার কারণে "পুরোটা মুজিব ও স্বাধীনতায় তাঁর অবদান" প্রতিপাদ্যকে অস্বীকার করেন বিদ্বেষ ও ঘৃণা ছড়ান, তারা যত বড় দ্বীনি বা আদর্শিক কর্মী হোনঃ আমার কাছে তারা উজবুক, প্রতিহিংসাপরায়ণ ও ঘৃণাজীবি। আপনারা যারা মুজিব নিয়ে ছবক দিতে আসেন তাদের আমি ঘৃণা করি, তাদের সঙ্গ পরিহার করি।
কুরবানী ঈদ আসলে কিছু গর্তবাসী শয়তান বিভ্রান্তি ছড়ায় প্রতিবারেই। আমরা অনেকে তাদের দ্বারা প্রভাবিতও হই। ইদানিং ফেসবুকে গরুর ছবি দেয়া নিয়ে একদল বিতর্ক করছে। এর মধ্যে অবুঝ মুমিনরাও না বুঝে যোগ দিয়েছে। এই গর্তবাসী শয়তানেরাই আবার বৈশাখে সাগরের সব ইলিশ হত্যা করে উদরপূর্তি করে। ফেসবুকে মঙ্গল শোভাযাত্রা নামের অশুভ, অবৈজ্ঞানিক, অপসাংস্কৃতিক কুসংস্কারের প্রচার করবে। পান্তা ইলিশের ছবি দিবে। আর মুমিনরা গরুর ছবি দিলে দোষ! আবার এরাই কুরবান আসলে কুরবানীর টাকা দিয়ে গরিব কিংবা বন্যাগ্রস্থদের দিয়ে দিতে বলবে, বনের পশুর পরিবর্তে মনের পশুর কুরবানী দিতে বলে সূক্ষ্ম বিভ্রান্তি ছড়াবে। কুরবানী মুমিনের জন্য যেমন ইবাদাত, তেমনই সমগ্র মুসলিম জাতির জন্য এক গর্বিত ঐতিহ্য। আমাদের পিতা ইবরাহিম(আঃ) এর সেই মহিমান্বিত পুত্র ইসমাইল(আঃ) এর আত্মত্যাগকেই আমরা এর মাধ্যমে স্মরণ করি। বেশি বেশি গরুর ছবি দিন। সারাবিশ্বকে জানিয়ে দিন আমাদের কুরবানির ঐতিহ্যকে। তবে মনকেও রাখুন প্রশান্ত ও পরিচ্ছন্ন। সকল প্রকার ব্যক্তিগত প্রদর্শনেচ্ছা থেকে বিরত রাখুন। নিয়্যাত পরিষ্কার রাখুন। ইন শা আল্লাহ...আমাদের কুরবানী কবুল হবে। ## গরুর ছবি ও কুরবানি নিয়ে ত্যানা প্যাঁচানো "ক্ষণিকের পোলা"দের কমেন্টে গিয়ে হেইয়ো বলে গরুর গোবর মেরে দিন সদলবলে। 
দু'কলম লিখতে পারলে, কতক কবিতা বানতে পারলে, কয়েকটা সভা-সেমিনারে কথা বলতে পারলে আমাদের বই বের করার তৃষ্ণা পেয়ে বসে। লেখক হবার এই তাড়া আগেরকার সময়ে ছিলো না। আমাদের সমসাময়িক প্রজন্মটি সাংঘাতিক অধৈর্য ও অসহিষ্ণু। একজন লেখক হতে হলে তৃষ্ণার তাড়া নয়, সাধনা প্রয়োজন। আহমদ ছফা, হেলাল হাফিজ, সৈয়দ মুজতবা আলী কয়টা বই লিখেছেন জানেন? কিন্তু যে ক'টি লিখেছেন তা আজ সবার মুখের গল্প হয়ে আছে। এনারা সাধনা করেছেন। " টু কিল আ মকিং বার্ড " উপন্যাসটির জন্য নোবেল পেয়েছিলেন হারপার লি। এটাই ওনার প্রথম ও একমাত্র উপন্যাস৷ নিজের গোত্রের শোষণ নিপীড়ন ও জাতিসত্ত্বা তুলে ধরতে লিখেছিলেন 'চিনুয়া আচেবে'। জাতির মর্মবাণীই তাকে নোবেল এনে দিয়েছে। আর আমরা ঔপন্যাসিক হবার জন্যে উপন্যাস লিখি। নিজেকে কবি হিসেবে চেনাতে কবিতা বাঁধি। ক'জন আমরা নজরুলের মতো শোষণের বিরুদ্ধে লিখি, ক'জন আমরা নিজের জাতিসত্ত্বাকে জানতে চেষ্টা করি। রাষ্ট্রের অসংগতি নিয়ে ক'জন সোচ্চার আছি? সেইসব কারণেই আমাদের লিখার পরিধি ততটা সমৃদ্ধ নয়। বাদল দিনের প্রথম কদম ফুল, জোৎস্না বিলাস, বৃষ্টি বিলাস, টোনাটুনির প্রেম এসবেই ঘুরপাক খাচ্ছি প্রজন্মান্তরে৷ একটা জনম পরে আছে লেখার জন্য। পড়তে পড়তে লিখতে লিখতে একদিন না হয় জীবনানন্দের মতো অকবি হয়েই মরতে হবে। কিন্তু প্রজন্ম মূল্যায়ন করতে জানে। সে কারণেই মৃত্যুর এতদিন পরে এসেও জীবনানন্দ এতটা জীবন্ত, ছফা সাহেব এখনো প্রাসঙ্গিক। তদোপরি খ্যাতিমান অনেক লেখক কালান্তরে হারিয়ে যাচ্ছেন!
অনেকে আমার সাথে তর্ক করেছিল সেদিনের ছেলেধরাকে গণধোলাইতে মারা নিয়ে৷ সবার ধারণা পুলিশে সোপর্দ করলে বিচার হতো না। এই হচ্ছে বর্তমান প্রজন্মের দেশের আইনের প্রতি বিশ্বাসহীনতা। আইন এভাবে নিজের হাতে তুলে নিলে একদিন নিজেকেই সেই আইনের বলি হতে হয়৷ ক্রসফায়ার, গণধোলাই এসব দেশের শৃঙখলার জন্য মারাত্মক হুমকি৷ আজ যদি ছেলেধরা সন্দেহে পুলিশে সোপর্দ করা হতো, এই মহিলা বেঁচে যেতেন৷ তার মেয়ে কিভাবে এই মর্মান্তিক স্মৃতি আজীবন বয়ে বেড়াবে? কাল আমার আপনার মা-বোনকে এভাবে কেউ গণপিটুনিতে মারবেনা নিশ্চয়তা আছে? কোথায় যাচ্ছে এই দেশ! জনগন, প্রশাসন, আদালত, বুদ্ধিজীবি সবাই নির্বিকার।
আকাশছোঁয়া বিচ্ছেদ ~ তোমাকে লিখছি, বাটালি হিলের সেই আকাশচুম্বী বৈঠক থেকে। সেবারে তুমি পাহাড়ে উঠতে উঠতে হাঁপাচ্ছিলে। গোধূলির সেই বিদ্ধস্ত বিকেলে চোখ রাঙিয়ে বলেছিলে.. "ছুঁবেনা! প্রেম দিয়েছি অন্য জনে।" . সেইসব সময় পর,কত ভ্রমরে নিলে বর, কান পেতে শুনি তোমার যেথায় চারণ, প্রেমে প্রেমে উর্বর। তোমার পড়শি বলে, প্রেম নিয়ে এসেছে পুরনো ভ্রমর। যে ভ্রমর তোমাতে নিক্ষিপ্ত পূর্বাপর। . শুনেছি;প্রেমে ডুবে মাংস হয়েই আছো!নারীরুপে নয়। নারী হতে চাইলে প্রেমকে বিসর্জন দিও। পুরুষ প্রেম বুঝেনা;শুধু শরীর বুঝে! সে হোক মহাপুরুষ ভ্রমর কিংবা ভিক্ষু-সাধু! ২০১৫ সালে লেখা 🙂
হে পরওয়ারদেগার, পাপীকে আরেকটি রমাদ্বানের সুযোগ দিও। আরেকটি বছর ঘুরে আবারো একটি পবিত্র মাসে তোমাকে ডাকার সুযোগ দিও। এই রমাদ্বানের অবহেলা আগামী রমাদ্বানে পুষিয়ে দেবার সুযোগ দিও। ইয়া র'ব, কবরের বাসিন্দারা কাঁদছে বেশ, তাদের তোমার রহমতের চাদরে আশ্রয় দিও!
আলহামদুলিল্লাহ...যে দ্বীনি রিক্সাওয়ালা ভাইয়ের ব্যাপারে বলেছিলাম, ওনার জন্য আজ রিক্সার ব্যবস্থা হয়েছে। সা'দী ভাই সাহস দেখিয়েছেন। বাকিটা আল্লাহর সহযোগিতা। দ্বীনের পথে যারা অটল থাকতে চায়, আল্লাহ তাদের জন্য এভাবেই হালাল রিযিকের ব্যবস্থা করে দেন। বক্তব্যের শেষে তিনি বলেছেন' আগামী বছর আমি যেন আরেকজন ভাইকে এভাবে সহযোগিতা করতে পারি, আল্লাহ যেন সেই তৌফিক দেন'। আমীন।
একটা বড় অফিস ভবনের মূল ফটকে ডিজিটাল ব্যানারে জ্বলছে," বের হবার সময় বৈদ্যুতিক সুইচ বন্ধ করুন"। যে কজন ভুলে সুইচ অন রেখে চলে যান, তার চেয়ে ঢের বিদ্যুৎ খরচ হচ্ছে সারারাত ধরে জ্বলতে থাকা ডিজিটাল ব্যানারে। অফিসের বাবুরা কি চাকরি পাবার আগে সাধারণ জ্ঞান আর উগান্ডার মুদ্রার নাম আত্তীকরণে মগজের পরিস্রাবণ করে ফেলেন? এইসব ডামিশ বাবু দিয়ে আমরা কি করবো? 
১. আন্দরকিল্লা বইয়ের দোকানে বসে আছি। দোকানদার পরিচিত। আজ বৃহস্পতিবার নাকি ভিক্ষুক দিবস। নিজের ব্যস্ততা বেশি তাই আমাকে কিছু কয়েন দিলেন। আমি বেকার বসে একে একে সব ভিক্ষুককে পয়সা দিয়ে যাচ্ছি দোকানীর হয়ে। এক মহিলা দুই টাকা নেয়ার পর দোকানে ঢুকে নোট-পয়সা মিলিয়ে ৯০ টাকা দিলেন। একটা কোর'আন নিবেন। জিজ্ঞেস করাতে বললেন এক এতিম ছেলেকে এই কোর'আন উপহার দিবেন। আমরা অনেক পাপী। আমাদের দোয়া উপরে পৌঁছাতে দেরি হয়। কিন্তু এদের দোয়া আল্লাহর কাছে আমাদের আগেই পৌঁছে যায়। ওরা হাত পেতে খায়, কিন্তু আমাদের মতো মনুষ্যত্ব বিকিয়ে দেয়নি। ২. মন টিকতেছেনা। আম্মাকে কল দিলাম প্রায় দিন পনেরো পর। আমার ব্যস্ততা নিয়ে অভিমানের সমাবেশ করলেন। ঈদটাও শহরে করে যেতে খোঁটা দিলেন। তাড়া নিয়ে ব্যাগ গুছালাম। রিক্সায় চেপেছি, গন্তব্য বাস কাউন্টার। আমার বয়সী রিক্সাওয়ালা ভাই। কিশোরগঞ্জ বাড়ি। ছোট থেকে 'টাকার শহর' চট্টগ্রামে। স্থানীয় স্কুল থেকে এস.এস.সি পাশ দিয়ে কাজ করছেন ইউনোস্কো শপিং মলে। ডিউটি শেষে রিক্সা চালান৷ একমাত্র বড় বোনের বিয়ে দিলো। একমাত্র ছোটভাইকে দেশের বাইরে পাঠাবে। এর আগে সংসার নয়। "সংসার একটা মায়া মামা! বউ হলো যাদুর লক্ষ্মী। কথা ফেলোন দায়।বিয়ের পরে টাকা ভাগ হয়ে যায়। তাই বিয়েটা পরে করবো, ভাইকে বিদেশ পাঠামো"! ভাইকে এই ঈদে বাড়ি পাঠাচ্ছে জামাকাপড় দিয়ে। কোরবানের ঈদে নিজে যাবে সুযোগ হলে। খরচ বেশি; দূরের পথ। 
ইয়া রাব্বী... যাবতীয় চোগলখোর, বিদা'আতী,মুশরিক, পূজারী, সুন্নী-ওয়াহাবী, ঘোষখোর, প্রধানমন্ত্রী, আমজনতা সকলের হৃদয়ে #প্রশান্তি বরাদ্দ দাওঃ বরাতের দিনে এই দরখাস্ত তোমার কাছে। একমাত্র হৃদয়ের প্রশান্তিই পারে এই বৈচিত্র্যময় আদমকুলকে একমুখী করতে। সকল ভেদাভেদ ভুলিয়ে ধনী-গরিব সকলের হৃদয়ের বিশুদ্ধতা দান করো মাবুদ!
নুসরাত জাহান নোহা, বয়স মাত্র ৮ বছর! জীবন কি তা বুঝে উঠার আগেই নষ্ট হয়ে গেছে তার দুইটি কিডনি। বাবা মারা গিয়েছেন তার জন্মের কিছু দিন আগেই। নোহাকে বাঁচানোর জন্য কিডনি প্রতিস্থাপন অপরিহার্য। তার সম্পূর্ণ চিকিৎসা ব্যয় প্রায় ৩০ লক্ষ টাকা, যা তার পরিবারের পক্ষে যোগাড় করা সম্ভব নয়। এমতাবস্থায় তার চিকিৎসার জন্য অর্থ সংগ্রহে কিছু তরুনের প্রচেষ্টার একটি হল এই চ্যারিটি কনসার্ট " কনসার্ট ফর নোহা"। টিকেট মূল্য মাত্র ১৫০ টাকা। আগামী ১৯ তারিখ চট্টগ্রামের বাওয়া স্কুল মাঠে বিকেল ৩ টা থেকে শুরু হবে কনসার্ট। আপনার ১৫০ টাকায় হয়ত একটা নিষ্পাপ শিশু নতুন করে পৃথিবীকে চিনতে পারবে।
কবিতা আমার একটি মৌলিক মৌলবাদী যুদ্ধ। মৌলবাদী সংস্কৃতির বিরুদ্ধে এটা আমার প্রতিপক্ষ। চিন্তার বিপরীতে রিভার্স কালচারাল প্র‍্যাকটিসকে আমি দাঁড় করিয়েছি। এযাবতকালে আমি এর স্বীকার করিনি। সবার সাথে তর্ক সম্ভব নয়। বিশেষত অন্ধের সাথে। যেদিন কবিতার ধর্ম মেনে কবিতা লেখতে পারবো, কবি হতে পারবো সেদিন আমি এই যুদ্ধের পক্ষে বিবৃতি দেবো। যদ্দিন বিকল্প সাংস্কৃতিক অবস্থান তৈরি করতে না পারবেন, তদ্দিন সমালোচনা বন্ধ করুন। নয়তো আমার মতো আরো অনেকেই আদর্শে সমবাদী হয়েও সংস্কৃতি চর্চায় মৌলবাদের বিপক্ষে নিজেই নিজেকে দাঁড় করাবে। কবি হতে না পারি পর্যন্ত আমার কলম চলবে। (সব পক্ষকে এর চেয়ে কম ধোয়াশায় ইঙ্গিত দেয়া আপাত সম্ভবপর নয়, কিছু রহস্য তোলা থাক কবি হয়ে উঠার প্রয়াসে। আমি কবি নই; আমাকে খণ্ডন করতে যাবেন না দয়া করে। কবিতা যারা লেখেন তারা অন্যপাড়ার বাসিন্দা। আমি একজন সাংস্কৃতিক সংস্কারবাদী মাত্র)
জমে আছে এক পৃথিবীর বিষাদ আমার‍, তুমিহীনা নিত্যকার এই তোমার থাকার! একটা পুরো আধার জুড়ে এক হাহাকার, তুমিহীনা আমার ভিতর আমার আমি এক নিরাকার! কি এক শখে মন বাঁধিলাম এক পৃথিবীর দু:খ হবার। নিত্যকার এই প্রহর গুনি; এক পৃথিবী দু:খ আমার। স্থানঃ বোয়ালখালী রিভার ভিউ- কালুরঘাট, চট্টগ্রাম।
আমার আরক্ত অধীর অবয়ব তোর নিশ্চুপ কল্পমনার নির্ঘণ্টে এক বিকেলের বিষাদ ছুঁয়ে যাক। বিষাদ যদি ঘুরে বিলাপের করিডোরে, তোর সাথে বিষাদের নেইল পলিশ হয়ে লেগে থাক। এক বিকেলে হঠাৎ ঝগড়া তুলে আগেকার, অভিমান সব হাওয়ায় মিশে যাক, তুই কেবল আগেকার আমার হয়ে থাক! তুই কেবল আগেকার আমার হয়েই থাক! পঙতি: ২১/১১/১৮, ১০ঃ৩২ রাত স্থানঃ সীমান্ত অবকাশ, থানচি; বান্দরবান।
এই শহরে আমার এক মন ভাঙ্গানো পাখি আছে, যে পাখিটা ঘুম ভাঙ্গিয়ে মন ভেঙ্গেছে। আমার কাছে সেই পাখিটার দেনা আছে, দেনার হিসেব পাখির কাছে জানা আছে। ছল-চাতুরীর পাট চুকিয়ে পাখিটা বেশ সুখেই আছে, নতুন প্রিয়ের নতুন বুকে হাজার নারীর গল্প আছে! আমি না হয় মগ্ন ছিলাম এক নারীরই সুখের পানে, প্রতারিত মনের মাঝে কষ্ট দিয়েও বেঁচে আছে, আমার এমন ভালোবাসা সে পাখির কি জানা আছে? না হয় তবে ভুলেই যাবো, সব আয়োজন মিছে মিছে! ছবিসত্ত্ব: আমার আমি 😊