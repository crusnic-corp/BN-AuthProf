কোথায় এলাম! কীভাবে এলাম! আজকের এই পরিস্থিতিটা কি করে এমন হলো? আমাদের বর্তমান সামাজিক পরিস্থিতির কথা বলছি। এর সহজ কি কোন উত্তর আছে! তবুও আমরা একটি কার্যকারণের ব্যাখ্যা চাই। কিন্তু সব ব্যাখ্যায় মন ধরে না। অনেক ভাবেই আজকের এই পরিস্থিতি তৈরি হতে পারে। তবুও একটি বিশেষ দিকে তুলে ধরার জন্যে নিজের সঙ্গে নিজের একটি কথোপকথন দাঁড় করিয়ে দিয়েছি। কীভাবে এমন হল? এর কোন সহজ উত্তর নেই। অনেক ভাবেই এমন হতে পারে, একেক জনের কাছে একেক কারণ মনে হবে, তবে একটা জিনিস কি, আজকের এই পরিবেশের জন্যে আমরা সবাই দায়ী! সবার কি সমান ভূমিকা থাকতে পারে? আমি বলবো হ্যাঁ, কারোর ভূমিকা কম বা কারোর বেশি এটা আমি বলতে চাই না! বড় হাতের কাজ বড় হাত করেছে, ছোট হাতের কাজ ছোট হাত করেছে! এর পেছনে আপনার কাছে বিশেষ কি কারণ মনে হয়? আমার ভাবনায় মনে হয়, গত কয়েক দশকে আমরা ভাবনার সামগ্রিকতা থেকে দূরে সরে এসেছি। আমাদের ভাবনায় আমাদের বলে তেমন কিছু অবশিষ্ট নেই, ভয়ানক ভাবে আমাদের ভাবনায় চলে এসেছে আমি আর আমার! একটু স্পষ্ট করে বলবেন কি? আমরা ভুলে গেছি কিছু জিনিস সবার, শুধু আমাদের না, এমন কি শুধু আমাদের দেশের না,পুরোপুরি বিশ্ববাসীর! যেমন? যেমন, মাটি, পানি, বাতাস, আকাশ, পরিবেশ ... যদি একটা একটা করে বলতেন তাহলে বুঝতে সুবিধা হতো? একটি নদী, এটা সবার, এই নদীর পানিকে পরিষ্কার রাখতে হবে, তা না হলে নদী বিষাক্ত হয়ে পড়বে, সেই পানি মানুষ সহ অন্যান্য প্রাণীর মধ্যে যাবে, মাছের ভেতর বিষাক্ততা জন্ম নেবে, নদীর বিষাক্ত পানির কারণে খেতে খামারের সবজি, ফল .. এগুলোও বিষাক্ত হয়ে উঠবে, এমনকি এই নদীর পানি সমুদ্রে গিয়ে সমুদ্রের পানিতেও বিষ ছড়িয়ে দেবে, তাই একটি নদী শুধু আমাদের নয়, আমাদের দেশের নয়, একটি নদী পুরো বিশ্বের সম্পদ, সেজন্যে সবাইকে ভালো থাকতে গেলে সবাইকে মিলেই নদীর যত্ন নিতে হবে, ব্যক্তির জন্যে, সমাজের জন্যে, দেশের জন্যে, এবং বিশ্বের জন্যে। এখানে ব্যক্তির কি ভূমিকা থাকতে পারে? একজন ব্যক্তি কখনোই নদীর পানিতে ময়লা ফেলবে না, বিষাক্ত বা ময়লা এমন ভাবে রাখতে পারবে না যা বৃষ্টির পানি দিয়ে বা অন্য কোনো ভাবে নদীতে গিয়ে পড়তে পারে! এর জন্যে কি করা উচিত বলে মনে করেন? এখন আর উচিত বা অনুচিত শব্দ গুলো ব্যবহার করতে ইচ্ছে করে না! যে যার খুশিতে চলছে, আমিও আমার খুশিতেই চলি, তাই উচিত বা অনুচিত বলে আমার কাছে এখন কিছু নেই! তারপরেও? এর থেকে উত্তরণের জন্যে গণ সচেতনতা বাড়াতে হবে, মানুষকে পরিশ্রম করতে শিখতে হবে, ভাবনায় একটি সম্মিলিত ভাব না আসলে এটা থেকে মুক্তি নেই! সম্মিলিত ভাবনা বলতে কি বুঝতে চাইছেন, আরো একটু পরিষ্কার করে বললে ভালো হতো? আপনি নদীতে জাল ফেলছেন মাছ ধরবেন বলে, বড় মাছ পেলেন, আপনি ধরে রাখলেন, একটু পর ছোট একটি মাছ উঠলো, হতে পারে ওটি একটি বোয়াল মাছের বাচ্চা, আপনি কি সেটাও ধরে রাখবেন? হ্যাঁ! কিন্তু কেন, আপনি কি জানেন না একটি বোয়াল মাছ অনেক বড় হতে পারে? আমি ছেড়ে দিলে কি ওটা নদীতে বড় হতে পারবে, অন্য কেউ কি ছাড়বে? এখানে অন্যদের ভাবার দরকারটা কি? এটা একটা ছোট মাছ, আমি ধরবো না, বড় হলে অন্য কেউ ধরবে, এমন করে যদি অন্যরাও তাদের ভাবনায় এই সামগ্রিক চিন্তাটা আনে, তাহলেই নদীর মাছগুলো বড় হওয়ার সুজোগ পাবে! আমার লাভ কি, মাছটি বড় হওয়ার পরেও আমিই ধরতে পারবো,এমন তো নয়? আমার লাভ বলে কিছু নেই, এটাতে আছে আমাদের লাভ। এটাই ভাবনার সম্মিলিত রূপ। একই ভাবে নদীতে ময়লা ফেললে পুরো বিশ্বের ক্ষতিটা ভাবতে হবে। আপনি বাতাসের কথাও বলছিলেন? ও হ্যাঁ, বাতাস নদী একইরকম। বাতাস ময়লা হতে পারে, বা নষ্ট হতে পারে এরকম কিছু আমাদের করার কথা নয়। আপনার গাড়ির ইঞ্জিন অনেক পুরানো, সেই গাড়ির ধুয়াতে বাতাসে ময়লা হচ্ছে, কিন্তু আপনার গাড়ি চলছে, আপনি কি একবার ভাবেন, এতে করে আমাদের সামগ্রিক ক্ষতি হচ্ছে, আপনার কয়েকটি টাকার জন্যে পুরো একটি শহর বা দেশের মানুষের ক্ষতি হচ্ছে? কিন্তু একটি ইঞ্জিন বা গাড়ির দাম অনেক বেশি! সেখানে কীভাবে একটি মানুষ ... এখানে আপনি ভুলে গেলেন একটি জীবনের দাম কত! আপনার জীবন, আমার জীবন, শুধু কি তাই, ভবিষ্যৎ প্রজন্মের জীবনের জন্যে আপনি একটি গাড়ির মায়া বা কিছু টাকা ছেড়ে দেয়ার চিন্তাটা কি খুব বেশি উদার মনে হচ্ছে! আপনার কথাটা কিছুটা বুঝতে পারছি। কিন্তু আপনি কি বলবেন এর সমাধান কি হতে পারে? আমরা কিছু হলেই শুধু সমাধান খুঁজি। কিন্তু আপনি কি জানেন সমস্যাটা কি! কিংবা অন্য কেউ কি জানে সমস্যাটা কি? আপনি তো কিছুটা বললেন! আমি বলেছি আমার চিন্তায়, অন্য আরেক জন বলবেন তার মত করে! তাই তো হওয়ার কথা! না, সেজন্যেই বলছি আগেই সমাধান নিয়ে ভাবতে যাবেন না। আগে দরকার সমস্যাটা অনুধাবন করা। আমি বা আপনি বললে কিছু হবে না। আমাদের সবার মাঝে সঠিক ভাবে সমস্যার সম্মিলিত রূপটা তুলে ধরতে হবে। তারমানে সমস্যা বুঝাটাই খুব দরকারি! অবশ্যই, সমস্যা বুঝতে পারলে এবং সমস্যা আছে এটা মানতে পারলেই উত্তরণের পথ খুঁজে পাব। আর যে সমস্যাটা অনেক দিন ধরে তৈরি হয়েছে সেটা সমাধান করতে গেলেও অনেক সময় লাগবে, আমাদের সবাইকে ছাড় দিতে শিখতে হবে। এখন আমার দৃষ্টি ভঙ্গিটা দেখেন আপনি বুঝতে পারেন কি না, আমি আবার বলছি আমার দৃষ্টি ভঙ্গী ভুলও হতে পারে, কিন্তু এটা একটা ভাববার মত বিষয়। এখন বলেন, আমাদের আর কি কি সমস্যা আছে! হাহা, এটা খুবই চমৎকার একটি কথা বলেছেন। মানে? আমাদের কোথায় সমস্যা নেই? এই শহরের কথাই ধরেন, গাড়ি, বাড়ি, খাবার, ... আমাদের কোথায় সমস্যা নেই। ভাবনায় সামগ্রিকতার অভাবে সব খানেই সমস্যা ছড়িয়ে পড়েছে। ঘর বাড়ি থেকে স্কুল কলেজ অফিস আদালত কোথায় পরিষ্কার পরিবেশ আছে বলতেন পারেন? একটি স্কুল বা কলেজ তাও কি বিশ্বের? অবশ্যই, স্কুল, কলেজ, বিশ্ববিদ্যালয় সবই বিশ্বের, আমাদের বা আমাদের দেশের বলে কিছু নেই। একটি ছাত্রকে মুক্ত ভাবে শিক্ষা দিতে না পারলে সে যেখানেই যাবে সেখানেই অনাসৃষ্টি করার একটি সম্ভাবনা থেকেই যায়। তাই নদী বাতাস আকাশ পরিষ্কার করার মত আমাদের প্রতিটি ক্ষেত্রই পরিষ্কার রাখতে হবে। কিন্তু কীভাবে? আমি জানি না। কিন্তু এটা বুঝতে পারছি আমাদের দম বদ্ধ হয়ে আসছে। আমরা স্বস্তি নিয়ে বাঁচতে পারছি না। আমরা নিজের সুবিধা কেড়ে নেয়ার চেষ্টায় ভুলগুলো করি ব্যক্তিভাবে, কিন্তু আমাদের ভুগতে হচ্ছে সামগ্রিক ভাবে! আপনি কি বলতে পারেন, একটি সুস্থ্য পরিবেশ গড়ে তুলতে চাইলে কোথা থেকে আমাদের শুরু করা উচিৎ! প্রথমেই আমাদের মানসিকতা থেকে শুরু করতে হবে, প্রথমে বলতে হবে আমরা স্বস্তি নিয়ে বাঁচতে চাই কি না। তারপর যে কোন ক্ষেত্র থেকেই শুরু করতে পারেন। তারপরেও, সব কিছু তো একসঙ্গে পরিষ্কার করা যাবে না। হ্যাঁ, সেক্ষেত্রে বলতে হয় শিক্ষার পরিবেশটা পরিষ্কার রাখা সবচেয়ে জরুরী। কিন্তু এর একটি সমস্যা আছে, সাধারণ মানুষ এর সুফলটা ধরতে পারবে অনেক পরে। তাই ময়লা পরিষ্কার থেকে শুরু করলে সবার বুঝতে সহজ হবে। এরপর? একটা কিছু শুরু করে একটি বিশেষ পর্যায়ে যেতে পারলে বাকীগুলো এমনিতেই সবার চোখে পড়বে, এর পর কীভাবে কোনটার সমাধান করতে হবে। কিন্তু একটা জায়গায় সবাইকে মিলে দাঁড়াতে হবে, সবাইকেই কিছু না কিছু করতে হবে। কিন্তু কীভাবে? দেখেন একটি পরিবারে একজন মুরুব্বি থাকে, কিংবা কয়েকজন মুরুব্বি থাকে, ঠিক একই ভাবে দেশ বা সমাজের মুরুব্বি বলে কেউ না কেউ আছেন, যারা বুঝতে পারেন কি করতে হবে, আরেকদল আছেন, যারা ভালো করেই জানেন কীভাবে কাজটা করতে হবে। তাদেরকে খুঁজে বের করতে হবে। কিন্তু টাকারও তো একটি ব্যাপার আছে! অবশ্যই টাকার ব্যাপার আছে। আপনি ভালো বাতাসের জন্যে কি টাকা দিবেন না, ভালো পানির জন্যে কি আমরা টাকা দিচ্ছি না, ভালো খাবারের জন্যে ... জীবনের জন্যেই তো টাকা, দরকার পড়ে সবাই টাকা দেব, সমস্যা কোথায়! কিন্তু এটা কি কেউ বিশ্বাস করতে চাইবে? যেখানে টাকার প্রশ্ন আছে! ঠিক কথাটাই বলেছেন, আজকের পরিবেশের কারণে সবচেয়ে ক্ষতিগ্রস্ত হল আমাদের বিশ্বাস! আমরা কাউকেই বিশ্বাস করতে পারছি না। তাহলে? বিশ্বাস একদিনে আসবে না, ছেড়ে দেয়ার মানসিকতা আর অন্যের পাশে দাঁড়ানোর মানসিকতা থেকে যদি আবার বিশ্বাস ফিরে আসে। এটা কি সম্ভব! জীবনের দামটা বুঝতে পারলে হয়ত সম্ভব। এরকম মহামূল্যবান জীবন এভাবে চলতে পারে না। আপনার সন্তান, তার জীবন কতটা মূল্যবান ভাবতে শিখুন, সেই জীবনের জন্যে কি আপনি টাকা খরচ করবেন না? ভালো পরিবেশ দিতে না পারলে কিন্তু আপনার সন্তান ভালো মানুষ হতে পারবে না, তার জন্যেই পরিবেশ গড়তে হবে, দরকার পড়লে টাকাও দিতে হবে। এখন কি বুঝতে পারবে মানুষ, এখন তো ডেঙ্গুর সময় ... ডেঙ্গুকে আপনি আশীর্বাদ হিসেবে কাজে লাগালেই হল। দেখেন একটি জ্বরও কেমন করে আমাদের ভিতটা নাড়িয়ে দিচ্ছে। এটাই সময়, একজন আরেকজনের পাশে দাঁড়ানো, একটি ময়লা মুক্ত পরিবেশের জন্যে সবার এগিয়ে আসার সময় এটাই। পরিষ্কার হলেই কি ডেঙ্গু চলে যাবে? নাও যেতে পারে, কিন্তু একটি সম্মিলিত ভাব যদি জাগিয়ে তুলতে পারি, তাহলে খুব সহজেই ধরতে পারব ডেঙ্গু মোকাবেলায় আমাদের আর কি কি করনীয় হতে পারে! বেশ ভালো একটি বিষয় তুলে ধরেছেন। অনেক কথা হল, এখন শেষ কোন কথা কি বলবেন? শেষ কথা বলে কিছু নেই, কথা চলতেই থাকে। তারপরেও আমার মনে হয়, একটি জীবন সবচে গুরুত্বপূর্ণ এবং মহামূল্যবান, এবং জীবন কখনো ব্যক্তিগত বা একটি দেশের নয়, একটি জীবন পুরো বিশ্বের, প্রতিটি জীবনকে এমনভাবে গড়ে তুলতে হয় যেন তার আশেপাশের মানুষগুলো স্বস্তিতে থাকতে পারে, সুন্দর ভাবে বাঁচার জন্যে সুন্দর জীবনের বিকল্প নেই, আর সুন্দর জীবন গড়ে তুলতে চাইলে দরকার সুন্দর পরিবেশ! মনে রাখবেন একটি সুন্দর পরিবেশ গড়ে তুলতে না পারলে আপনার আমার সবার ভবিষ্যতই অন্ধকার। আপনাকে অনেক ধন্যবাদ। আমাকেও অনেক ধন্যবাদ (অনেক দিন আগে শুরু করলেও আজ শেষ করতে পারলাম বলে)। 
কবিরও খিদে লাগে - কবি, এতদিন পর কোথা থেকে? - ছিলাম পথে পথে, আকাশটাকে মাথায় নিয়ে। - তোমার একার মাথায় এত বড় আকাশটা নিতে পারলা? - সবই অভ্যাস। প্রথমে ভারি ভারি লাগত। এখনা আর ভার লাগে না। - বল কি খাবে? কবির চোখ মুখ উজ্জ্বল হয়ে উঠে। - তেমন কিছু না। শুধু সাদা ভাত, ঝরঝরে গরম ভাত। - তুমি না কবি! তুমি খাবে চাঁদের জ্যোৎস্না, জোনাকি পোকার আলো, দুব্বা ঘাসের উপর মিহি শিশির। - তা ত ঠিকই বলেছ। কিন্তু আজ বড্ড ভাত খেতে ইচ্ছে করছে, সাদা ঝরঝরে গরম ভাত। - সাথে আর কি চাও? - পটল দিয়ে ইলিশের ঝোল। ডিমছাড়া বড় ইলিশের পেটি, কতদিন খাইনা। - বাড়িতে যে ইলিশ নাই। - তাহলে বড় গোল বেগুন ভাজি, কয়েকটা কাঁচা মরিচ, আর দুই চামচ খাঁটি ঘি। দোকানের ঘি না, ঘরে বানানো ঘি না। - গরু ত অনেক আগেই বেচে দিয়েছি। ঘরে আর ঘি হয় না। - তাহলে গরুর মাংসের ঝাল ভুনা। বাটা মশলা দিয়ে মাখামাখা ভুনা। আহ কি যে স্বাদ! - আর বল না, গরুর মাংসে তোমার ভাবীর এলার্জি আছে। কোরবানির ঈদেও বাড়িতে গরু রান্না হয় না। - পুরানো সেটাই চলুক। দুদিন ধরে কড়া ভাজা দেশি বড় কই মাগুর, সাথে পাতলা ডাল আর গাছের কাঁচা মরিচ। - যা বলেছ। জিভে জল চলে এসেছে। বাজারে আর দেশি কই মাগুর উঠে না। - আহা, সে কি কথা! ঘরে মোরগ আছে? চৌদ্দ ছটাকের দেশি মোরগ। দুটো ভাজা ভাজা ঝাল রোষ্ট হয়ে যাক। ক্ষেতের কালোজীরে চালের ভাতের উপর ঘি ছেড়ে দিয়ে পোলাও। বেশ হবে, কি বল? - তা আর বলতে! মুরগী ঘর ময়লা করে বলে সব বিদেয় করেছি। - তবে ঝটপট বাজারে গিয়ে খাসীর দুই কেজি গোশত নিয়ে চলে এস। খেয়াল করো ছাগীর গোশত যেন না দেয়। সিনার মচমচে হার, দেশি ছোট আলু দিয়ে ঝোল। কি যে হবে না! - আজ যে হাঁট বার না। বাজারে হাঁট বার ছাড়া গোশত পাওয়া যায় না। - বাদ দাও খাসীর গোশত। পুকুরে নেমে যাও। বড় দেখে একটি রুই তুলে ফেল। পেটির ঝোল আর মাথাটা দিয়ে ঘন করে মুড়িঘণ্ট। অনেকদিন রুই মাছের মাথা চিবাই না। - তুমি বোধ হয় খোঁজ রাখনি। আমাদের পুকুর লিজ দিয়ে দেয়া হয়েছে। সেখানে গ্রাস কার্প মাছ চাষ করে। - ছ্যা, গ্রাস কার্প! বাদ দাও। কবুতরের বাচ্চা হবে, গোটা দশেক! বেশী করে রসুন দিয়ে আস্ত ভুনা। একটু কড়া ভুনা করতে হবে। - কবুতরের কিছু বিড়ালের পেটে গেছে। বাকী গুলো বেচে দিয়েছি। - বাদ দাও। ঘরে চাপা শুঁটকি আছে? দশ বারটা হলেই হবে। অনেক মরিচ, পেঁয়াজ, আর রশুন দিয়ে ভর্তা। কতদিন মুখে পড়েনি। এক থাল ভাত নিমিষেই উধাও হয়ে যাবে। - কি বলব। তোমার ভাবী একেবারেই শুঁটকির গন্ধ সহ্য করতে পারে না। - তাহলে সেই গতানুগতিকই হয়ে যাক! - সে আবার কি? - সাদা ঝরঝরে গরম ভাত, সাথে লবণ আর একটা মরিচ। - এটা ভালো বলেছ। কিন্তু রাঁধবে কে, তোমার ভাবী ত বাড়িতে নেই। তুমি রাঁধতে জান? - না ভাই, কবি মানুষ আমি কি আর রাঁধতে পারি! - ভাতের চিন্তা বাদ দাও। দুটো টাকা দেই দোকান থেকে কিছু কিনে খেও। খেতে খেতে প্রেমের কথা ভেবো দেখবে অনেক ভালো লাগবে। - প্রেম! আমি কবি, শ্মশানের আধ পোড়া কাঠের সাথেও প্রেমের ভাব জমাতে পারি। কিন্তু আজ বড্ড ভাতের খিদে পেয়েছিল। - সব সময় সব কিছু হয় না রে। সামনের দোকান খোলা থাকলে মুড়ি পাবে। যাও একটু তাড়াতাড়ি যাও। ওরা আবার সন্ধ্যের আগেই বন্ধ হয়ে যায়। আকাশটাকে মাথায় নিয়ে কবি পথে নেমে পড়ে। হাজার হাজার তারা ভর্তি আকাশ আর জোনাকি পোকার সাথে কথা বলে বলে গাঁয়ের পথে হেঁটে চলল একজন কবি।
ইলেকট্রন প্রোটনের সম-অধিকার আন্দোলন এবং বিপন্ন পরমাণু শুরুটা হয়েছে হাইড্রোজেন পরমাণু থেকে। ইলেকট্রনের সঙ্গে প্রোটনের তুমুল ঝগড়া। বিষয়টা একেবারেই সহজ, একদিন প্রোটনের সঙ্গে ইলেকট্রনের ঝগড়া লাগে। এক কথায় দুই কথায় ইলেকট্রন বলে বসে, আমি আর তোমার সঙ্গে থাকব না, আমার দাম তুমি কোন দিনও বুঝবে না, আমি কেন সারাক্ষণ তোমার চারদিকে ঘুরব, আমি কি তোমার চেয়ে ... প্রোটন কিছুক্ষণ বুঝানোর চেষ্টা করে, আমিও তো তোমার জন্যেই আছি, দুজনে মিলে ... আমি এত কথা শুনতে চাই না, আজ থেকে সম অধিকার এবং এখন থেকে তুমি আমার চারদিকে ঘুরবে! দেখ আমার যে ভর তাতে ... ভর বেশি হয়েছে তো কি হয়েছে, চার্জের কথা বল, আমার চার্জ কি তোমার চার্জের চেয়ে কম! চার্জই তো সব না, আর আমি চাইলেই তোমার চারদিকে ... সারাটা জীবন তোমাকে ভালবেসে আমি কি পেলাম! আমিও তো তোমাকেই ভালবেসেছি, এমন তো না আমি অন্য কাউকে ... আমি আর এগুলো শুনতে চাই না, আমার চারদিকে তুমি না ঘুরলে আমি চললাম! আসলে দুজনে ভালোই চলছিল। এর মধ্যেই ইলেকট্রনের হাতে এসেছিল সুন্দর একটা ফোটন। এটা পেয়েই ও মহাখুশি, এতটাই খুশি যে ওর মনে হতে থাকে এই প্রোটনের পাশে পড়ে থেকে ওর কি লাভ। ধীরে ধীরে প্রোটনের প্রতি মনটা ভীষণ বিষিয়ে উঠে; প্রোটন ওকে কিছুই দেয়নি, প্রোটনের কারণে মহাবিশ্বের কিছুই দেখা হয়নি, কোথাও যেতে বললে প্রোটন সহজে যেতে চায় না, ... যাহোক, প্রোটন অনেক বুঝানোর চেষ্টা করে। কিন্তু ইলেকট্রনের হাতে আছে সুন্দর একটা ফোটন, সেই বা প্রোটনের কথা শুনবে কেন! শেষমেশ, ইলেকট্রন ছেড়ে যায় প্রোটনকে! বিষণ্ণ প্রোটন পড়ে থাকে একলা। মুহূর্তেই এই খবর চারদিকে ছড়িয়ে যায়। ইলেকট্রনেরা শুরু করে সম অধিকার আন্দোলন। ওদিকে ফোটনের দল ধেয়ে আসছে এই আন্দোলন উসকে দিতে। শুরু হয়ে যায় হাইড্রোজেন পরমাণু সহ অন্য সব পরমাণুর ভাঙ্গন! কেউ কারো কথা শুনছে না। ইলেকট্রন আর প্রোটন দাঁড়িয়ে গেছে মুখোমুখি! তুলকালাম কাণ্ড, একবার ইলেকট্রনের দলে ধেয়ে যাচ্ছে প্রোটনের দলের দিকে। প্রোটনের দলও মারমুখী আচরণ করছে ইলেকট্রনের সঙ্গে। ওরা ভুলে গেছে ওদের জীবনের শাশ্বত ভালোবাসার কথা! তবে সব ইলেকট্রনই যে ভাঙ্গন চাইছে তা নয়, কিছু কিছু ইলেকট্রনের সঙ্গে প্রোটনের সত্যিকারের প্রেম। ওরা এই আন্দোলন থেকে মুক্তি পেতে প্রোটনের সঙ্গে মিলে নিউট্রন হয়ে গেছে। এই খবরে ইলেকট্রন এবং প্রোটন দু’দলই মারমুখী হয়ে উঠে, বিশেষ করে ইলেকট্রনের দল – আমরা নিজেদের সম অধিকারের জন্যে আন্দোলন করছি, আর তোরা কি না প্রোটনের সঙ্গে ... ওদিকে প্রোটনের দলেরও ভীষণ রাগ – কোন কারণ ছাড়াই যাদের জন্যে আজ আমরা হুমকির সম্মুখীন, আর তোরা সেই ইলেকট্রনকেই বুকে জায়গা দিলি, তোরা ... এই রাগে পরমাণুর নিউক্লিয়াসও ভেঙে প্রোটন আর নিউট্রন আলাদা হয়ে গেছে। এখন আন্দোলন ত্রিমুখী রূপ ধারণ করেছে, ইলেকট্রন প্রোটন ধাওয়া পাল্টা ধাওয়া চলছে, একই সঙ্গে ওরা সুযোগ পেলেই নিউট্রনকে ধরে ইচ্ছে মত ... কিন্তু ওরা কিছুতেই বুঝতে পারছে না, ওদের এই আন্দোলন না থামলে পুরো মহাবিশ্বে বিপর্যয় নেমে আসবে! ইতি মধ্যেই মহাবিশ্বের অর্ধেকের বেশি পরমাণু ভেঙে গেছে। চারদিকে ছড়িয়ে পড়ছে চার্জযুক্ত ইলেকট্রন এবং প্রোটন!
চারদিকে কত দেনা কত ঋণ কত হাহাকার ক্ষমার বাইরে আমার কি আছে চাইবার! 
ইলেকট্রন প্রোটনের সম-অধিকার আন্দোলন এবং বিপন্ন পরমাণু শুরুটা হয়েছে হাইড্রোজেন পরমাণু থেকে। ইলেকট্রনের সঙ্গে প্রোটনের তুমুল ঝগড়া। বিষয়টা একেবারেই সহজ, একদিন প্রোটনের সঙ্গে ইলেকট্রনের ঝগড়া লাগে। এক কথায় দুই কথায় ইলেকট্রন বলে বসে, আমি আর তোমার সঙ্গে থাকব না, আমার দাম তুমি কোন দিনও বুঝবে না, আমি কেন সারাক্ষণ তোমার চারদিকে ঘুরব, আমি কি তোমার চেয়ে ... প্রোটন কিছুক্ষণ বুঝানোর চেষ্টা করে, আমিও তো তোমার জন্যেই আছি, দুজনে মিলে ... আমি এত কথা শুনতে চাই না, আজ থেকে সম অধিকার এবং এখন থেকে তুমি আমার চারদিকে ঘুরবে! দেখ আমার যে ভর তাতে ... ভর বেশি হয়েছে তো কি হয়েছে, চার্জের কথা বল, আমার চার্জ কি তোমার চার্জের চেয়ে কম! চার্জই তো সব না, আর আমি চাইলেই তোমার চারদিকে ... সারাটা জীবন তোমাকে ভালবেসে আমি কি পেলাম! আমিও তো তোমাকেই ভালবেসেছি, এমন তো না আমি অন্য কাউকে ... আমি আর এগুলো শুনতে চাই না, আমার চারদিকে তুমি না ঘুরলে আমি চললাম! আসলে দুজনে ভালোই চলছিল। এর মধ্যেই ইলেকট্রনের হাতে এসেছিল সুন্দর একটা ফোটন। এটা পেয়েই ও মহাখুশি, এতটাই খুশি যে ওর মনে হতে থাকে এই প্রোটনের পাশে পড়ে থেকে ওর কি লাভ। ধীরে ধীরে প্রোটনের প্রতি মনটা ভীষণ বিষিয়ে উঠে; প্রোটন ওকে কিছুই দেয়নি, প্রোটনের কারণে মহাবিশ্বের কিছুই দেখা হয়নি, কোথাও যেতে বললে প্রোটন সহজে যেতে চায় না, ... যাহোক, প্রোটন অনেক বুঝানোর চেষ্টা করে। কিন্তু ইলেকট্রনের হাতে আছে সুন্দর একটা ফোটন, সেই বা প্রোটনের কথা শুনবে কেন! শেষমেশ, ইলেকট্রন ছেড়ে যায় প্রোটনকে! বিষণ্ণ প্রোটন পড়ে থাকে একলা। মুহূর্তেই এই খবর চারদিকে ছড়িয়ে যায়। ইলেকট্রনেরা শুরু করে সম অধিকার আন্দোলন। ওদিকে ফোটনের দল ধেয়ে আসছে এই আন্দোলন উসকে দিতে। শুরু হয়ে যায় হাইড্রোজেন পরমাণু সহ অন্য সব পরমাণুর ভাঙ্গন! কেউ কারো কথা শুনছে না। ইলেকট্রন আর প্রোটন দাঁড়িয়ে গেছে মুখোমুখি! তুলকালাম কাণ্ড, একবার ইলেকট্রনের দলে ধেয়ে যাচ্ছে প্রোটনের দলের দিকে। প্রোটনের দলও মারমুখী আচরণ করছে ইলেকট্রনের সঙ্গে। ওরা ভুলে গেছে ওদের জীবনের শাশ্বত ভালোবাসার কথা! তবে সব ইলেকট্রনই যে ভাঙ্গন চাইছে তা নয়, কিছু কিছু ইলেকট্রনের সঙ্গে প্রোটনের সত্যিকারের প্রেম। ওরা এই আন্দোলন থেকে মুক্তি পেতে প্রোটনের সঙ্গে মিলে নিউট্রন হয়ে গেছে। এই খবরে ইলেকট্রন এবং প্রোটন দু’দলই মারমুখী হয়ে উঠে, বিশেষ করে ইলেকট্রনের দল – আমরা নিজেদের সম অধিকারের জন্যে আন্দোলন করছি, আর তোরা কি না প্রোটনের সঙ্গে ... ওদিকে প্রোটনের দলেরও ভীষণ রাগ – কোন কারণ ছাড়াই যাদের জন্যে আজ আমরা হুমকির সম্মুখীন, আর তোরা সেই ইলেকট্রনকেই বুকে জায়গা দিলি, তোরা ... এই রাগে পরমাণুর নিউক্লিয়াসও ভেঙে প্রোটন আর নিউট্রন আলাদা হয়ে গেছে। এখন আন্দোলন ত্রিমুখী রূপ ধারণ করেছে, ইলেকট্রন প্রোটন ধাওয়া পাল্টা ধাওয়া চলছে, একই সঙ্গে ওরা সুযোগ পেলেই নিউট্রনকে ধরে ইচ্ছে মত ... কিন্তু ওরা কিছুতেই বুঝতে পারছে না, ওদের এই আন্দোলন না থামলে পুরো মহাবিশ্বে বিপর্যয় নেমে আসবে! ইতি মধ্যেই মহাবিশ্বের অর্ধেকের বেশি পরমাণু ভেঙে গেছে। চারদিকে ছড়িয়ে পড়ছে চার্জযুক্ত ইলেকট্রন এবং প্রোটন! 
গুরু শিষ্যঃ শুদ্ধ ভাবনা গুরু তার শিষ্যদের বললেন, সব সময় তোমরা নিজেকে শুদ্ধ ভাবনায় নিয়োজিত রাখবে। গুরুর কাছে শিষ্যরা জানতে চাইল, আমাদেরকে বলুন শুদ্ধ ভাবনা কি! গুরু বললেন, কারোর কোন বাজে দিক তোমার চোখে পড়লে তুমি তা নিয়ে কখনোই ভাববে না, আর কারো সম্পর্কে খারাপ কিছু অনুমান করবে না! 
গুরু শিষ্যঃ শুদ্ধ ভাবনা গুরু তার শিষ্যদের বললেন, সব সময় তোমরা নিজেকে শুদ্ধ ভাবনায় নিয়োজিত রাখবে। গুরুর কাছে শিষ্যরা জানতে চাইল, আমাদেরকে বলুন শুদ্ধ ভাবনা কি! গুরু বললেন, কারোর কোন বাজে দিক তোমার চোখে পড়লে তুমি তা নিয়ে কখনোই ভাববে না, আর কারো সম্পর্কে খারাপ কিছু অনুমান করবে না! 
বিস্ময়ের পৃথিবীটা হয়ে গেছে মুঠোফোন জীবনটা ছেড়ে চাই ভার্চুয়াল সেফ জোন!
নেই নেই বলে আমি কাঁদিব না আর আপনারে দিলাম ছেড়ে অনন্তে অপার!
ঈদের পর অফিস বেলা - স্যার, রোহিঙ্গা নিয়ে আপনার লেখাটা খুব সুন্দর হয়েছে। - আলতাফ সাব, দেশ ধর্ম যাইই হোক, আগে তো আমরা মানুষ। এই লেখা আমার মন থেকেই এসেছে। - কোরবানি নিয়ে আপনি যে লেখাটা লিখছেন, সেটাও খুব সুন্দর হয়েছে। - আর বলবেন না, অনেক আগে থেকেই আমার লেখার সখ ছিল। আপনার ভাবীর ছোট বোন কি বলে জানেন? - কি বলে স্যার? - আমার লেখা না কি শরৎচন্দ্রের লেখার মত। - সত্যিই তো, তিনি ঠিকই বলেছেন। কেমন সহজ সরল লেখা, আমি আমার ... - ওর কথাটা কেন বললাম জানেন? ও ঢাকা ভার্সিটি থেকে বাংলায় এম এ করেছে, বাংলা অনেক জানে। - জি স্যার তিনি ঠিকই ধরেছেন। - তবে আলতাফ সাব, একটা জিনিস খারাপ লেগেছে। - কি স্যার? - আমাদের বড় সাবের মিসেস, এই যে ঈদ নিয়ে এত রং ঢং করে ফেইসবুকে ছবি দিল, এই কাজটা কি ঠিক হল, দেশে এখন রোহিঙ্গা নিয়ে ... - স্যার, এটা কাকে বলব, মুখ খুললে তো চাকরি চলে যাবে। - বুঝতে পারছি, তবে অফিসের সবাই ঝাঁপায় পড়ে ঐ ছবিতে লাইক দেয়াটা ঠিক হয়নি। - স্যার, কি করব, বড় সাবের মিসেসের ছবি, বড় সাবের ছবি হলে হয়ত ... হাকিম সাহেবের রুমে আরো কিছুক্ষণ চলে এই আলোচনা। ঈদের পর এটাই প্রথম অফিস। আলতাফ সাহেব মাঝারি ধরণের সাধারণ অফিসার। এরকম অফিসার বাদে তিনজন আছেন অনেক বড় অফিসার। সবাই তাদেরকে তোয়াজ করে চলেন। সবার বড় অফিসারকে শুধু তোয়াজ করলে, বাকী দু’জন সবার জীবন কয়লা করে ছাড়বে। হাকিম সাহবে দ্বিতীয় বড় অফিসার। আলতাফ সাহেব ডেস্কে ফিরেই ঘাড় দুবার এদিক ওদিক করেন; হাকিম সাহেবকে মাথা থেকে নামিয়ে ফেললেন। কিছুই বেশীক্ষণ মাথায় রাখতে নেই। একটু পড়েই বড় বড় সবচে বড় সাহেবের ঘরে যেতে হবে। আলতাফ সাহেব ঈদের আগে দুদিন অতিরিক্ত ছুটি নিয়েছেন। আজ অফিসে এসেই কাজ করতে ইচ্ছে করছে না। ঈদের পরে এসেই অফিসে কেই বা কাজ করতে চায়। আলতাফ সাহেব একটি ফাইল গুছিয়ে, বড় বড় সবচে বড় সাহেবের রুমের সামনে দাঁড়িয়ে, স্যার আসতে পারি? - আসেন। - স্যার, কাজের আগে একটি কথা বলতে চাই? - আবার কি কথা? - স্যার, আপনাদের ঈদের ছবি দেখে মনটাই ভালো হয়ে গেছে, ঈদ তো এরকমই হতে হয়ে, আমার মিসেসের মন খারাপ ... - দেখেন, আমাদের ঈদের মূল কনসেপ্টই হল আনন্দ। ঈদে আনন্দ না করলে আপনি কখন আনন্দ করবেন বলেন? - জি স্যার, আমার মিসেসের মন খারাপ ছিল, কিন্তু আপনাদের ছবি দেখেই সে লাফিয়ে উঠে, আরে ঈদের আনন্দ না ... - শুনেন যখনের কাজ তখন, দুঃখের সময় দুঃখ, আনন্দের সময় আনন্দ, দুঃখ আছে বলেই কি সারাক্ষণ আপনাকে দুঃখ করতে হবে! - জি না স্যার, তাহলে আর বেঁচে ... - এই যে হাকিম সাহেব এত বড় বড় কথা লিখেন, আপনি তাকে গিয়ে জিজ্ঞেস করেন, যাকাতের কয় টাকা গরীবকে দেয়। - স্যার, এটা আর জিজ্ঞেস করতে হবে না, অফিসের সবাই জানে। - কাউকে বলবেন না আবার, সে যে বাংলা লিখে, না হয় বাক্য, ওতে না থাকে ব্যাকরণ, অথচ তার ভাবটা এমন যেন সে দ্বিতীয় রবীন্দ্রনাথ! - একটা কথা স্যার, ছোট মুখে বলাটা ঠিক হবে না। - বলে ফেলেন, আমরা সবাই সমান, এটাই ঈদের শিক্ষা! - আমার মেয়েটা ক্লাস সিক্সে পড়ে, সেও হাকিম সাবের বানান ভুল ধরে খিলখিল করে হাসে। বড় বড় সবচে বড় সাহেবও হাসতে শুরু করে দেন। হাসতে হাসতেই বলেন, আলতাফ সাহেব, আপনার ভাবীর মন খারাপ থাকলে আমি তাকে হাকিম সাহেবের লেখা পড়ে শুনাই, এতে তার আর হাসি থামে না, আপনার ভাবী ম্যাট্রিক পরীক্ষায় বাংলাতে সত্তর পেয়েছিল, ওর সময়ে ওদের জেলাতে বাংলাতে ওটাই হাইয়েস্ট নম্বর। এরপর দুজনেরই খিল খিল হাসি। ফাইল আর দেখাতে হয় না। বড় বড় সবচে বড় সাহেবের শরীরটা তেমন ভালো নেই। আলতাফ সাহেবের আজ আর কিছু করতে হবে না। ফিরে আসেন ডেস্কে, আয়েশ করে বসেই জোরে ডাক, সোহরাব! সোহরাব এই অফিসের পিয়ন। সবার চা নাস্তা এনে দেয়াই ওর কাজ। সোহরাব কে দেখেই আলতাফ সাহেব একটি ঝাঁজিয়ে নিলেন, ঈদে ছুটিতে বাড়িতে ঘুমাও নাই, আজ তো অফিস খুলা, অফিসে ঘুমাইতাছ কেন? সোহরাব মিন মিন করে বলে, স্যার ঘুমাই নাই, অন্য স্যার ডাকছিল। - এত কথার দরকার নাই। সকাল থেকে খালি কাজই করতাছি, এক কাপ চাও জুটে নাই। এক দৌড়ে গিয়ে আমাদেরকে একটু চা এনে দাও। - জি স্যার। - আর শোন ঠাণ্ডা মেন্দা মারা চা আনবা না। সোহরাব চলে যেতেই, নিজেদের মধ্যে শুরু হয়ে গেল, কার কোরবানির গরু কেমন ছিল। কেউ বলছেন, তার জীবনে এটাই সেরা কোরবানির গরু। কেউ বলছেন তার গরুটা ছোট হলে কি হবে, গরুটা ছিল শিলা গরু, আর মাংস ছিল হরিণের মাংসের মত।
থাক না ওরা যে যার মত থাকব আমি আমার মত সুবিধাটা পেয়ে গেলে সরে পড়ি টুপ করে!
কেউ জ্বালে খড়ি চুলা কেউ জ্বালে ঘর মানুষও জ্বালাইতে মানুষ থাকে তৎপর! 
ডাক যদি এসে যায় দিতে হবে সারা আসমানে ঝুলে থাক অগণিত তারা!
তাঁকে আর ব্যথিত করো না তাঁকে আর অপেক্ষায় রেখো না তিনি তো আছেন তোমারই আশায়!
গরু ছাগল আলাদা করার সহজ উপায় সময়টা বিশেষ কঠিন। আমরাও এখন একটু বিশেষ অবস্থায় আছি। এর মধ্যেও অনেকেই হয়ত গরু ছাগল কিনবেন, বাজারে গিয়ে হোক, অনলাইনে হোক, গরু ছাগল যখন কিনতেই হবে, তখন গরু ছাগল চিনতেও হবে। কিন্তু গরু এবং ছাগল চেনা খুবই কঠিন একটি কাজ, বিশেষ করে কিভাবে আপনি গরু এবং ছাগল আলাদা করবেন। গরু এবং ছাগল দুটোই গৃহপালিত প্রাণী, এই দিয়ে গরু এবং ছাগল আলাদা করার উপায় নেই। গরুর চারটি পা, ছাগলেরও চারটি পা, গরুর পায়ে খুর আছে, ছাগলের পায়েও খুর আছে, গরুর লেজ আছে, ছাগলেরও লেজ আছে, ... এমন করে চোখ, মাথা, সিং, সব কিছুতেই গরু এবং ছাগল একই রকম। এগুলো দিয়ে কোনভাবেই গরু এবং ছাগল আলাদা করার উপায় নেই। আর গরুকে বা ছাগলকে জিজ্ঞেস করাটাও ঠিক ভদ্রতায় টিকে না, আপনি কি গরু, আপনি কি ছাগল, এদুটো কোন ক্রমেই ভদ্র প্রশ্ন হতে পারে না। বলতে পারেন, গরু কি খায়, ছাগল কি খায়। হ্যাঁ, গরু ঘাস খায়, ছাগলও ঘাস খায়। ছাগল কাঁঠাল পাতা পছন্দ করে, গরুও কাঁঠাল পাতা পছন্দ করে। দাম দিয়ে গরু ছাগল আলাদা করবেন, তারও উপায় নেই, গরুর দাম লাখ টাকা, ছাগলের দামও লাখ টাকা হতে পারে। তবে গরু ছাগল আলাদা করার একটা উপায় থাকতে পারে, সেটা হল, গরু ছাগল কিভাবে ডাকে। কিন্তু গরু বা ছাগলের সঙ্গে অনেক দিন না থাকতে পারলে গরু ছাগলের ডাক থেকে এদেরকে আলাদা করা খুবই কঠিন। আর বাজারে সব গরু ছাগলই যে সারাক্ষণ ডাকাডাকি করবে তাও না। তার মানে কি গরু ছাগল আলাদা করার কোন উপায় নেই? এই প্রশ্নের উত্তর হল, অবশ্যই আছে। গরু এবং ছাগলের ডিএনএ টেস্ট করলেই খুব সহজে বুঝা যাবে কোনটা গরু এবং কোনটা ছাগল। এবং এই ডিএনএ টেস্ট ছাড়া কোন ভাবেই কাউকে গরু বা ছাগল বলা ঠিক হবে না। প্রতিটি গরু এবং ছাগল বাজারে বা অনলাইনে তোলার আগেই এদের ডিএনএ টেস্টের রিপোর্ট থাকতে হবে, যেন নিশ্চিত ভাবে বুঝা যায় কোনটা গরু আর কোনটা ছাগল। দরকার পড়লে প্রতিটি বাজারের সামনেই গরু ছাগলের ডিএনএ টেস্ট করার প্যাথলজিক্যাল ল্যাব থাকতে হবে, যেখানে সুন্দর করে লেখা থাকবে আমরা খুব যত্ন সহকারে এবং নিখুঁত ভাবে গরু ছাগলের ডিএনএ টেস্ট করাই, পত্রিকায় বিজ্ঞাপন আসবে, গরু ছাগলের ডিএনএ টেস্ট করার একটি নির্ভরযোগ্য প্রতিষ্ঠান, ... তবে এগুলোর সঙ্গে মারাত্মক একটি হুমকিও আছে। অনেকেই হয়ত গরু ছাগলের ডিএনএ টেস্ট না করেই রিপোর্ট দিয়ে দেবে। তখন হয়ত আমাদের আবার সেই পুরানো ঝামেলায় ফিরে যেতে হবে, কোনটা গরু, কোনটা ছাগল। সেজন্যে এই গরু ছাগল আলাদা করতেও আমাদের মানসিকতায় পরিবর্তন আনতে হবে। যথাযথ ভাবে গরু ছাগলের ডিএনএ টেস্ট করা ছাড়া যেন কোন একটি গরু ছাগলও ডিএনএ রিপোর্ট না পায়। এদিকে আমাদের সজাগ থাকতে হবে। ডিএনএ টেস্ট হোক গরু ছাগল আলাদা করার একমাত্র এবং নির্ভরযোগ্য ... 
গরু ছাগল আলাদা করার সহজ উপায় সময়টা বিশেষ কঠিন। আমরাও এখন একটু বিশেষ অবস্থায় আছি। এর মধ্যেও অনেকেই হয়ত গরু ছাগল কিনবেন, বাজারে গিয়ে হোক, অনলাইনে হোক, গরু ছাগল যখন কিনতেই হবে, তখন গরু ছাগল চিনতেও হবে। কিন্তু গরু এবং ছাগল চেনা খুবই কঠিন একটি কাজ, বিশেষ করে কিভাবে আপনি গরু এবং ছাগল আলাদা করবেন। গরু এবং ছাগল দুটোই গৃহপালিত প্রাণী, এই দিয়ে গরু এবং ছাগল আলাদা করার উপায় নেই। গরুর চারটি পা, ছাগলেরও চারটি পা, গরুর পায়ে খুর আছে, ছাগলের পায়েও খুর আছে, গরুর লেজ আছে, ছাগলেরও লেজ আছে, ... এমন করে চোখ, মাথা, সিং, সব কিছুতেই গরু এবং ছাগল একই রকম। এগুলো দিয়ে কোনভাবেই গরু এবং ছাগল আলাদা করার উপায় নেই। আর গরুকে বা ছাগলকে জিজ্ঞেস করাটাও ঠিক ভদ্রতায় টিকে না, আপনি কি গরু, আপনি কি ছাগল, এদুটো কোন ক্রমেই ভদ্র প্রশ্ন হতে পারে না। বলতে পারেন, গরু কি খায়, ছাগল কি খায়। হ্যাঁ, গরু ঘাস খায়, ছাগলও ঘাস খায়। ছাগল কাঁঠাল পাতা পছন্দ করে, গরুও কাঁঠাল পাতা পছন্দ করে। দাম দিয়ে গরু ছাগল আলাদা করবেন, তারও উপায় নেই, গরুর দাম লাখ টাকা, ছাগলের দামও লাখ টাকা হতে পারে। তবে গরু ছাগল আলাদা করার একটা উপায় থাকতে পারে, সেটা হল, গরু ছাগল কিভাবে ডাকে। কিন্তু গরু বা ছাগলের সঙ্গে অনেক দিন না থাকতে পারলে গরু ছাগলের ডাক থেকে এদেরকে আলাদা করা খুবই কঠিন। আর বাজারে সব গরু ছাগলই যে সারাক্ষণ ডাকাডাকি করবে তাও না। তার মানে কি গরু ছাগল আলাদা করার কোন উপায় নেই? এই প্রশ্নের উত্তর হল, অবশ্যই আছে। গরু এবং ছাগলের ডিএনএ টেস্ট করলেই খুব সহজে বুঝা যাবে কোনটা গরু এবং কোনটা ছাগল। এবং এই ডিএনএ টেস্ট ছাড়া কোন ভাবেই কাউকে গরু বা ছাগল বলা ঠিক হবে না। প্রতিটি গরু এবং ছাগল বাজারে বা অনলাইনে তোলার আগেই এদের ডিএনএ টেস্টের রিপোর্ট থাকতে হবে, যেন নিশ্চিত ভাবে বুঝা যায় কোনটা গরু আর কোনটা ছাগল। দরকার পড়লে প্রতিটি বাজারের সামনেই গরু ছাগলের ডিএনএ টেস্ট করার প্যাথলজিক্যাল ল্যাব থাকতে হবে, যেখানে সুন্দর করে লেখা থাকবে আমরা খুব যত্ন সহকারে এবং নিখুঁত ভাবে গরু ছাগলের ডিএনএ টেস্ট করাই, পত্রিকায় বিজ্ঞাপন আসবে, গরু ছাগলের ডিএনএ টেস্ট করার একটি নির্ভরযোগ্য প্রতিষ্ঠান, ... তবে এগুলোর সঙ্গে মারাত্মক একটি হুমকিও আছে। অনেকেই হয়ত গরু ছাগলের ডিএনএ টেস্ট না করেই রিপোর্ট দিয়ে দেবে। তখন হয়ত আমাদের আবার সেই পুরানো ঝামেলায় ফিরে যেতে হবে, কোনটা গরু, কোনটা ছাগল। সেজন্যে এই গরু ছাগল আলাদা করতেও আমাদের মানসিকতায় পরিবর্তন আনতে হবে। যথাযথ ভাবে গরু ছাগলের ডিএনএ টেস্ট করা ছাড়া যেন কোন একটি গরু ছাগলও ডিএনএ রিপোর্ট না পায়। এদিকে আমাদের সজাগ থাকতে হবে। ডিএনএ টেস্ট হোক গরু ছাগল আলাদা করার একমাত্র এবং নির্ভরযোগ্য ... 
এইচএসসি এবং এসএসসি দুটো পরীক্ষার জন্যেই প্রাসঙ্গিক হতে পারে - করোনার সংক্রমণ বেড়ে যাওয়ার আশংকায় এ বছর এইচ এস সি পরীক্ষা হয়নি। বাংলাদেশের জন্যে এইচএসসি খুবই গুরুত্বপূর্ণ একটি পরীক্ষা। এই পরীক্ষার পরেই ছাত্ররা ভর্তি পরীক্ষা দিয়ে বিশ্ববিদ্যালয় এবং মেডিকেল কলেজে পড়ার সুযোগ পায়। করোনার কারণে এইচএসসি পরীক্ষা না হলে বিশ্ববিদ্যালয় এবং কলেজ লেভেলের শিক্ষাতে বেশ জটিলতা দেখা দিতে পারে। তবে করোনা কালে বেঁচে থাকাটাই যেখানে মুখ্য ব্যাপার, সেখানে শিক্ষা ব্যাপারটা খানিকটা হলেও গৌণ বটে! তার পরেও পুরো দেশের শিক্ষা এবং দেশের এগিয়ে যাওয়ার সঙ্গেও এই এইচএসসি পরীক্ষা ওতপ্রোত ভাবে জড়িত! চাইলে করোনার কারণে এইচএসসি পরীক্ষা নাও নেয়া যেতে পারে। সামগ্রিক বিচারে এই সিদ্ধান্তটা কোন মতেই খারাপ হতে পারে না। কিন্তু সমস্যাটা শুরু হবে করোনা থেকে উত্তরণের পরে, কিংবা করোনা ভীতি যখন সহনীয় পর্যায়ে চলে আসবে। এটা ঠিক করোনা কবে যাবে, বা করোনার মাঝেই আমাদের বেঁচে থাকতে হবে কি না, এখনই এটা স্পষ্ট করে কারোর পক্ষে বলা হয়ত সম্ভব নয়। তবে আমরা চাইলেই যথেষ্ট সাবধান থাকতে পারি, এবং এই সাবধানতার মাঝেও কিছু কাজ চালিয়ে নিতে পারি। কোন কারণে যদি এইচএসসি পরীক্ষা না নেয়া যায়, তাহলে কলেজের উপর ভীষণ চাপ পড়বে। এই বছরের ছাত্রদের সঙ্গে আরো নতুন ছাত্র যোগ হবে। তখন দুই বছরের ছাত্রদের এক সঙ্গে পরীক্ষা নেয়া, বা কতটুকু সময়ের ফাঁক রেখে পরীক্ষা নেয়া যায়, এটা বেশ একটি কঠিন সমস্যা হয়ে দাঁড়াবে। এর সঙ্গে আছে পরীক্ষার আশায় বসে থাকা ছাত্রদের মানসিক চাপ। সারাক্ষণ বাড়িতে বসে থাকার কারণে হয়ত মানসিক চাপ আরো বেশি। ওদের মানসিক চাপের সঙ্গে জড়িয়ে আছে ওদেরকে নিয়ে অভিভাবকদের নানান দুশ্চিন্তা। আর ঘরে বসে থেকেই এই চিন্তা এবং দুশ্চিন্তা নানা কারণেই বেড়ে যেতে পারে। এইচএসসি পরীক্ষা না হলে বিশ্ববিদ্যালয় লেভেলের শিক্ষাতেও বড় একটি চাপ পড়তে পারে। যদি আগামি বছর দু বছরের ছাত্রদের একই সঙ্গে পরীক্ষা নেয়া হয়, অথবা সামান্য গ্যাপ দিয়ে দুটো পরীক্ষা নেয়া হলেও, দুই বছরের দ্বিগুণ ছাত্রদেরকে বিশ্ববিদ্যালয়ের পক্ষে যথাযথ ভাবে পড়ানো সম্ভব নয়। মোট কথা, নতুন ছাত্র নিয়ে বিশ্ববিদ্যালয়ের শিক্ষাতে বড় একটি ঝামেলা সময়ের ব্যাপার মাত্র। আর দুবছরের ছাত্রদেরকে এক সঙ্গে ভর্তি করতে চাইলে, মেধাবি ছাত্রদের অনেক বড় একটি অংশ বিশ্ববিদ্যালয় লেভেলে পড়ার সুযোগ পাবে না। বর্তমান প্রেক্ষাপটে, বাংলাদেশের অনেক বিশ্ববিদ্যালয়েই অনলাইনে ক্লাস চলছে। কিছু কিছু বিশ্ববিদ্যালয়ে অন লাইনে পরীক্ষাও চলছে। এবার এইচএসসি পরীক্ষা না হলে ওরা আবার ছাত্র সঙ্কটে পড়তে পারে। অর্থাৎ, এইচএসসি পরীক্ষা না হলে শিক্ষা ক্ষেত্রে বড় একটা সমস্যা দেখা দিতে পারে। সেক্ষেত্রে এইচএসসি পরীক্ষা নিয়ে একটি প্রস্তাব ভেবে দেখা যেতে পারে। চাইলে আমরা একটি ছাত্রের কলেজ পরীক্ষার রেজাল্টের উপর ভিত্তি করেই এইচএসসির রেজাল্ট তৈরি করতে পারি। করোনার মত কঠিন সময়ে এটা মেনে নিতে পারলেই হল। আর যদি বিভিন্ন কলেজের মানের উপর নির্ভর করে এই রেজাল্ট সবাই মেনে নিতে নাই পারি, তাহলে অন্য একটি বিকল্প ভাবনাও ভেবে দেখতে পারি। নৈর্ব্যক্তিক বিষয়ের দুই শ নম্বর সহ এইচএসসি পরীক্ষা হয় বার শ নম্বরে। এখানে তুলে ধরা হচ্ছে বিজ্ঞানের বিষয়গুলো – বাংলা, ইংরেজি, গণিত, পদার্থবিজ্ঞান, রসায়ন, এবং জীববিজ্ঞান। প্রতিটি বিষয়েই দুটো পত্র আছে, এবং এক শ করে দুটিতে দু শ নম্বরের পরীক্ষা হয়ে থাকে। সে ক্ষেত্রে বাংলা আর ইংরেজির যদি কোন পরীক্ষা না নেয়া হয়, কলেজে টেস্ট পরীক্ষা হয়ে থাকলে, এর উপর ভিত্তি করেই বাংলা আর ইংরেজির একটি গ্রেড দিয়ে দেয়া যেতে পারে। টেস্ট পরীক্ষার পর যেহেতু একজন ছাত্র স্বাভাবিক ভাবেই একটু বেশি পড়াশোনা করে, ওর গ্রেডটাও একটু বাড়িয়ে দেয়া যেতে পারে। বাকি থাকল বিজ্ঞানের মূল বিষয়গুলো। এগুলোর প্রতিটি বিষয়ে দুটোর পরিবর্তে একটি পরীক্ষা নেয়া যেতে পারে, দুটো পত্রের বিষয় দিয়েই একটি প্রশ্ন তৈরি করা হবে। একটি পরীক্ষায় যা করবে তার উপর ভিত্তি করেই দুটো পত্রে একই গ্রেড দেয়া যেতে পারে। তাহলে একজন ছাত্রকে বারো শ নম্বরের বারোটি পরীক্ষার পরিবর্তে মাত্র চার শ নম্বরের চারটি পরীক্ষা দিতে হচ্ছে। এর এই পরীক্ষা নেয়া যেতে পারে ছাত্রদেরকে তিন ভাগে ভাগ করে। এতে করে বেশ স্বাস্থ্যবিধিও মানে যাবে। পরীক্ষা নেয়ার এক মাস আগে ঘোষণা দিলেই হবে। এরপর প্রতিটি বিষয়ে তিন সেট প্রশ্নে তিন বার করে পরীক্ষা হবে, যদিও একজন ছাত্রকে একটি পরীক্ষাই দিতে হবে। এতে করে একজন ছাত্রকে দেড় মাসের মত সময়ে চারবার ঘরের বাইরে এসে পরীক্ষার হলে পরীক্ষা দিতে হবে। এবং পুরো এইচএসসি পরীক্ষা মাত্র দেড় মাসেই শেষ করা সম্ভব। আর ব্যবহারিক বিষয়ে নতুন করে কোন পরীক্ষা না নিলেও চলবে, পুরো বছরের পারফর্মেন্স দেখেই একটি গ্রেড দেয়া যেতে পারে। ঠিক একই ভাবে আর্টস এবং কমার্সেরও চারটি বিষয়ের উপর পরীক্ষা নেয়া যেতে পারে। একটি কলেজে এক দিনে এক তৃতীয়াংশ শিক্ষক এবং এক তৃতীয়াংশ ছাত্রের উপস্থিতিতে স্বাস্থ্যবিধির ব্যাত্যয় হবে না বলেই ধরে নেয়া যায়। এখন একটি প্রশ্ন আসতে পারে, একই পরীক্ষার জন্যে তিন সেট আলাদা প্রশ্নে ছাত্রদের শিক্ষার সঠিক মূল্যায়ন হচ্ছে কি না। এই প্রশ্ন যদি উঠে তাহলে এক সেট প্রশ্ন দিয়েই কি ছাত্রদের মেধা এবং মেধা চর্চার সত্যিকারের মূল্যায়ন হয়! একজন ছাত্র হয়ত কিছু প্রশ্ন পারে না, অন্য প্রশ্ন এলে ঠিকই পারত! এই প্রশ্নের কোন ভালো উত্তর নেই, যা সবাই মেনে নিতে পারবে। কিন্তু অবস্থার ভিত্তিতে একটা কিছু মেনে নিতেই হবে। দরকার পড়ে পরীক্ষার পর খাতার সঙ্গে প্রশ্নও নিয়ে নেয়া হবে, যাতে অন্যরা এই প্রশ্ন দেখে মানসিক টানাপোড়নে না পড়ে। এতে করে ছাত্রদের মাঝে ছোট খাট মানসিক চাপ একটু হলেও দূর করা সম্ভব হবে। আবার পুরানো প্রশ্নে ফিরে আসছি। করোনা কালে যেহেতু বেঁচে থাকাটাই সবচে জরুরী, সেখানে আদৌ এইচএসসি পরীক্ষা বা বিশ্ববিদ্যালয় লেভেলে পরীক্ষা নিয়ে ভাবার দরকার আছে কি না। প্রশ্নটা অনেক বড়, এর উত্তর সামগ্রিক ভাবে পুরো দেশের মানসিক অবস্থার উপর নির্ভর করে। যদি বিশ্ববিদ্যালয় লেভেলে শিক্ষার গতিটা ধরে রাখার উপর গুরুত্ব দেয়া হয়, তাহলে এভাবে পরীক্ষা নেয়া সম্ভব। তবে শর্ত থাকবে, এই পরীক্ষার ফলাফলের কোন প্রভাব ভর্তি থাকতে পারবে না। শুধুমাত্র ভর্তি পরীক্ষার নম্বরের উপর ভিত্তি করেই বিশ্ববিদ্যালয়ে যেন ছাত্র ভর্তি করা হয়। যদি ভর্তি পরীক্ষার উপর ভিত্তি করেই বিশ্ববিদ্যালয়ে ছাত্র ভর্তি করা হয়, তাহলে এই ধরণের এইচএসসি পরীক্ষা নেয়ার কোন দরকার আছে কি না! এই প্রশ্নের উত্তর নির্ভর করে, দেশের সব কলেজের নিজস্ব পরীক্ষার ফলাফলের উপর আমাদের সমান আস্থা আছে কি না। যদি আস্থা থাকে তাহলে প্রস্তাবিত বাংলা আর ইংরেজি বিষয়ের মত, বাকি বিষয়গুলোতেও কলেজের দেয়া ফলাফলের উপর ভিত্তি করেই বোর্ডের ফলাফল তৈরি করা যেতে পারে। আর কলেজের পরীক্ষার রেজাল্টের উপর সামগ্রিক ভাবে আস্থা না থাকে, তাহলে মাত্র চারটি পরীক্ষার মাধ্যমেই একটি এইচএসসি পরীক্ষা নেয়া যেতে পারে। কারণ প্রতিটি বিশ্ববিদ্যালয়ে পড়ার জন্যে একজন ছাত্রের নির্দিষ্ট মেধার সঙ্গে মেধার চর্চাও থাকতে হয়। এইচএসসি পরীক্ষার রেজাল্টের উপর ভিত্তি করে ঠিক করা হবে কোন ছাত্র কোন কোন বিশ্ববিদ্যালয়ে ভর্তি পরীক্ষা দেয়ার সুযোগ পাবে। ভর্তির বিষয়টি শুধুমাত্র ভর্তি পরীক্ষার রেজাল্টের উপর ভিত্তি করেই ফায়সালা করা হবে। যদি তাই হয়, তাহলে চারশ নম্বরের পরীক্ষা থেকে চার শ নম্বরের রেজাল্ট দিলেই তো হয়ে যাওয়ার কথা! এটার একটি বড় সমস্যা আছে। তা হল, এইচএসসি বরাবরই বারো শ নম্বরে হয়ে থাকে। এর থেকে সরে আশা ঠিক হবে না। বিশেষ করে অনেকেই এইচএসসি পর্যন্ত লেখাপড়া করেই চাকরি করেন, বা পরিবর্তী সময়ে এইচএসসি পরীক্ষার রেজাল্টও চাকরিতে গুরুত্বপূর্ণ হতে পারে। সেজন্যে এই কঠিন সময়ের উপর নির্ভর করে চারশ নম্বরের পরীক্ষা নিয়ে বারো শ নম্বরের রেজাল্ট দেয়া যেতে পারে। কঠিন সময়টা পার করতে পারা নিজেই একটি কঠিন পরীক্ষা। এখানে অনেক হিসেবেরই চুলচেরা বিশ্লেষণের কোন প্রকার সুযোগ নেই বললেই চলে। পরিস্থিতির উপর নির্ভর করে এবং দেশের সামগ্রিক অগ্রগতি বিবেচনায় এনে করোনা সময়টি পার করতে পারাটাই বড় একটি সফলতা। মাত্র চার শ নম্বরের বিশেষ ধরণের সংক্ষিপ্ত এইচএসসি পরীক্ষার প্রস্তাবটি নিচে দেয়া হল – এক) বাংলা এবং ইংরেজি জন্যে নতুন পরীক্ষা নেয়া হবে না, এবং এই বিষয় দুটোর ফলাফল কলেজের পরীক্ষার ফলাফলের উপর ভিত্তি করেই দেয়া যেতে পারে। যেহেতু ছাত্ররা কলেজের পরীক্ষার তুলনায় বোর্ডের পরীক্ষার গুরুত্ব বেশি দেয়, সেহেতু কলেজের পরীক্ষায় প্রাপ্ত নম্বরকে কিছুটা বাড়িয়ে দেয়া যেতে পারে। এর জন্যে সবার জন্যে একটি সার্বজনীন গাণিতিক প্রক্রিয়া ব্যবহার করা যেতে পারে। দুই) বিজ্ঞানের চারটি বিষয়ে আটটি পরীক্ষার পরিবর্তে মাত্র চারটি পরীক্ষা নেয়া। দুটো পত্রের বিষয় মিলিয়ে একটি প্রশ্ন করা হবে। এরকম তিন সেট প্রশ্ন থাকবে। একজন ছাত্র একটি পরীক্ষা দেবে, সে যে গ্রেড পাবে, তা দুটো পত্রের জন্যে বিবেচিত হবে। পরীক্ষা শেষে খাতার সঙ্গে প্রশ্ন পত্রও জমা নেয়া হবে। তিন) ব্যবহারিক বিষয়ে কোন পরীক্ষা নেয়া হবে না, আগের ক্লাস পারফর্মেন্স বিবেচনা করেই একটি গ্রেড দেয়া যেতে পারে। দরকার পড়লে একটি সার্বজনীন গাণিতিক প্রক্রিয়ায় সবারই গ্রেড কিছুটা বাড়িয়ে দেয়া যেতে পারে। চার) এই ফলাফলের ভিত্তিতে শুধুমাত্র বিশ্ববিদ্যালয় ভর্তি পরীক্ষা কে দিতে পারবে তাই নির্ধারণ করা হবে। এর বাইরে বিশ্ববিদ্যালয়ে ভর্তিতে এই ফলাফলের অন্য কোন ভূমিকা থাকতে পারবে না। একই পদ্ধতি আর্টস এবং কমার্সের ক্ষেত্রেও প্রযোজ্য। আর আর্টস এবং কমার্সে ব্যবহারিক কোন পরীক্ষা নেই। তাহলে বিজ্ঞান, আর্টস, এবং কমার্স মিলিয়ে চারটি করে মোট বারটি বিষয়ে পরীক্ষা হবে। বারটি বিষয়ে এক তৃতীয়াংশ ছাত্র নিয়ে তিন বার পরীক্ষা হবে, যদিও একজন ছাত্রকে একবারই পরীক্ষা দিতে হবে, তাহলে মোট পরীক্ষার সংখ্যা দাঁড়াল ছত্রিশ। প্রতিদিন করে একটি মাত্র পরীক্ষা নিলে, সাপ্তাহিক ছুটি বিবেচনা করে মাত্র দেড় মাসে এই সংক্ষিপ্ত এইচএসসি পরীক্ষা শেষ করা সম্ভব। আর একটি বিষয় হল, সাইন্সের তুলনায় আর্টস এবং কমার্সের ছাত্র সংখ্যা বেশ কমে থাকে। তাহলে সকালে সাইন্স আর বিকেলে এক সঙ্গে আর্টস এবং কমার্সের পরীক্ষা নিয়ে মাত্র বারো কর্ম দিবসেও পরীক্ষা নেয়া যেতে পারে। এতে যেমন করোনা কালের স্বাস্থ্যবিধি মেনে চলা সম্ভব হবে, তেমনি ছাত্র এবং অভিভাবকদের মাঝে মানসিক চাপ কিছুটা হলেও কমানো সম্ভব হবে। একই সঙ্গে করোনা কালেও বিশ্ববিদ্যালয় পর্যায়ে শিক্ষার গতিটা ধরে রাখা সম্ভব হবে, যা কি না একটি দেশের সামগ্রিক এগিয়ে যাওয়ার জন্যে খুবই জরুরী!
বন্ধুত্বের দাবী বন্ধুর দোষ যদি চোখে পড়ে বা কানে আসে, তাহলে চোখ এবং কানে পর্দা লাগিয়ে নিন। যদি চোখ এবং কানে পর্দা না লাগাতে পারেন, তাহলে অনন্ত মুখে একটি ভারি ঢাকনা লাগিয়ে নিন। তাই বলে হাল ছেড়ে দিবেন, আঙ্গুল তো খোলাই আছে, সেই সঙ্গে ফেইসবুক, ৩৫% সত্যের সঙ্গে ৬৫% মিথ্যা মিশিয়ে যা খুশি লিখে ... 
একজন মহাশূন্যচারীর সাক্ষাৎকার খুবই দুর্লভ একটি বিষয়! সরাসরি মহাশূন্যযান থেকে কারোর সাক্ষাৎকার! কোন ভণিতা নেই। যা কিছু জানার সরাসরি প্রশ্ন করা হচ্ছে। উপস্থাপক আর মহাশূন্যচারী দুজনেই সাবলীল, বেশ উপভোগ্য একটি সাক্ষাৎকার। এক পর্যায়ে উপস্থাপক মহাশূন্যচারীর কাছে জানতে চান, মহাশূন্যে ভেসে থাকতে আপনার কেমন লাগে, ক্লান্তি লাগে না? মহাশূন্যে ভাসাটাই আমার জীবন! কখনো ক্লান্তি আসেনি? না, আমি সারাক্ষণই অভিভূত হতে থাকি! তাই কখনো ক্লান্তি অনুভব করেছি বলে মনে পড়ে না। এই মহাশূন্যে চলতে চলতে বিশেষ কি কোন কিছু ভালো লেগেছে আপনার? মহাশূন্যের সমস্ত কিছুই ভালো লাগে, দূরের তারা, অন্ধকার আকাশ, ... আপনি কতদিন ধরে বা কত ঘণ্টা ধরে মহাশূন্যে আছেন? ছয় লাখ তেইশ হাজার সাতশ সাতাশ ঘণ্টা! এত সময় ধরে আপনি মহাশূন্যে আছেন? হ্যাঁ, আমি জন্মের পর থেকেই মহাশূন্যে ভেসে চলছি! তা কীভাবে সম্ভব? আমার মা’ও ছিলেন মহাশূন্যচারী! তাই? হ্যাঁ, আমরা বংশ পরম্পরায় মহাশূন্যচারী। শুনে খুবই ভালো লাগলো। উপস্থাপক সত্যিই চমকে উঠেছেন, মহাশূন্যচারীর কি সৌভাগ্য, নিজের মা তিনিও মহাশূন্যচারী, তার জন্মও হয়েছে মহাশূন্যে! উপস্থাপক আবার শুরু করেন, মহাশূন্যে আপনি তো অনেক দিন ধরেই ভেসে আছেন, তো কি কি আছে ওখানে, যা দেখে আপনার ভালো লাগে? আসলে মহাবিশ্বে তেমন কিছু নেই। বলতে গেলে পুরোটাই ফাঁকা! তাহলে আপনি যে বললেন, আপনি সবসময় অভিভূত থাকেন, কীভাবে সম্ভব? এটা শুধু আমার ভাবনার জন্যে, আমার ভাবনার পেছনে যে মায়া তার জন্যে! একটু বুঝিয়ে বলবেন কি? এই মহাবিশ্বে যা আছে সে শুধু ভাবনা, আমাদের ভাবনার ক্ষমতাই হচ্ছে মহাবিশ্বের সবচেয়ে দামী আর সুন্দর, এর পেছনে আছে মায়া, এক নৈসর্গিক মায়া। এখন একটু অন্য দিকে যাই, আচ্ছা আপনার জীবনে কি সবচেয়ে প্রিয়? মানুষ! মানুষ! হ্যাঁ, মানুষ! উপস্থাপক আবার একটু চমকে যান। তাই আবার জানতে চান, এতদিন মহাশূন্যে থাকার পরেও আপনার সবচেয়ে প্রিয় মানুষ? হ্যাঁ। কোন বিশেষ তারা বা নক্ষত্র এরকম কিছু আপনার প্রিয় নেই? ওগুলোও প্রিয়, কিন্তু মানুষের ভাবনার যে ক্ষমতা, এর যে সৌন্দর্য তার তুলনায় একটি তারা কেন পুরো মহাবিশ্বই খুব সাদামাটা! আপনার কাছে মহাবিশ্বের সবচেয়ে বড় আশ্চর্য কি? প্রাণ! প্রাণ নিয়ে আপনার কি নিজস্ব কোন ধারণা আছে, যা আমাদের জানাতে চান? আমার কাছে প্রাণ হচ্ছে মহাবিশ্বের এক বিশুদ্ধ অনুরণন! কিরকম? একটি প্রাণের উদ্ভব হয় সমস্ত মহাবিশ্বের অনুরণনে, প্রাণ কোন বিচ্ছিন্ন বিষয় নয়, বরং এটি পুরো মহাবিশ্বের সঙ্গেই ওতপ্রোত ভাবে জড়িত! উপস্থাপককে দেখে মনে হচ্ছে তিনি এখানে খেই হারিয়ে ফেলেছেন। মহাশূন্যচারীর কথাটা ঠিক মেনে নিতে পারছেন না। তাই বিষয়টা একটু ঘুরিয়ে জানতে চাইলেন, প্রেম বা ভালোবাসা সম্পর্কে আপনার ধারণা কি? মহাশূন্যচারী যেন এই প্রশ্নের জন্যে তৈরিই ছিলেন। তিনি খুব সহজ ভাবেই বললেন, প্রেম বা ভালোবাসা হচ্ছে মায়া বা ভাবনার জগতে সূক্ষ্মতম নৈসর্গিক অনুরণন! আপনার কি মনে হয় এটা সবাই বুঝতে পারে? যদিও অনুভবের মাত্রাটা কারোর মনের উপর নির্ভর করে, কিন্তু সবার জীবনেই এটা ছড়িয়ে আছে, অনেকটা বেকগ্রাউন্ড মিউজিকের মত, শান্ত মনে চেষ্টা করলে সবাই শুনতে পাবে। আর শুনতে বা ধরতে না পারলে? তাতে যায় আসে না, এর প্রভাব সবার জীবনেই আছে। এই এত সময়ে ধরে মহাশূন্যে থাকার পরেও আপনি তাই ভাবছেন? জি! এখানে তাহলে নারী পুরুষের যে সম্পর্ক, সেখানেও কি এই একই ভালোবাসা কাজ করে? অবশ্যই, নারী আর পুরুষের ভালোবাসাও সূক্ষ্মতম নৈসর্গিক অনুরণনের একটি প্রকাশ মাত্র! এখানে উপস্থাপক যেন সহজ ভাবেই মহাশূন্যচারীর কথাটা মেনে নিলেন। বেশি ভেতরে যাওয়ার চেষ্টা করলেন না, তাহলে হয়ত অনেক দর্শকই ব্যাপারটা গুলিয়ে ফেলতে পারেন। মহাশূন্যচারীকে উপস্থাপক বললেন, আপনার এই কথাগুলো খুব ভালো লাগছে। এখন বলেন একটি মহাশূন্যযানে কোন জিনিসটা সবচেয়ে বেশি গুরুত্বপূর্ণ? একটি মহাশূন্যযানের জন্যে সবচেয়ে বেশি গুরুত্বপূর্ণ বলে কিছু নেই, এখানে সবই সমান গুরুত্বপূর্ণ। এখানে একফোঁটা অক্সিজেন যেমন গুরুত্বপূর্ণ, তেমনি এক ফোটা ময়লাও গুরুত্বপূর্ণ! ময়লা কেন গুরুত্বপূর্ণ? কারণ মহাশূন্যযানের জায়গাটা বদ্ধ, সব কিছুর সমান যত্ন না নিলে জীবন এক মুহূর্তেই দুর্বিষহ হয়ে উঠতে পারে। আপনি বর্তমানে কোথায় আছেন? আমি একটি নীহারিকার কেন্দ্র থেকে প্রায় ছাব্বিশ হাজার আলোক বর্ষ দূর দিয়ে চলছি। কত বেগে চলছেন আপনি জানেন? ঘণ্টায় প্রায় আট লাখ ত্রিশ হাজার কিলোমিটার বেগে। আপনি ঠিক কোথায় যাওয়ার জন্যে এই মহাশূন্যযানে চলছেন? মহাবিশ্ব এত বড় যে এতে বিশেষ কোন গন্তব্য নেই, এখানে চলতে পারাই আনন্দের! তারপরেও, আপনি কোথায় যেতে চান? মহাবিশ্বের একটি বিশেষ নিয়ম আছে, সেই নিয়মে আমি যেখানে পৌঁছাতে পারি! আচ্ছা! আমাদের সময় শেষ হয়ে আসছে, এখন বলেন, পৃথিবী বাসীর জন্যে আপনার বিশেষ কোন বার্তা আছে কি? জীবন সুন্দর! আর কিছু? সুন্দর জীবনের জন্যে সব কিছুরই যত্ন নিতে হয়! কিন্তু পৃথিবী তো কোন মহাশূন্যযান নয়, এর তো অফুরন্ত জায়গা? পৃথিবীর জায়গা অফুরন্ত নয়, মহাবিশ্বের ব্যাপকতার তুলনায় এটি খুবই ক্ষুদ্র একটি মহাশূন্য যান, এখানে প্রতিটি বিষয়েরই সমান যত্ন দরকার। তাই! আপনার কথা বেশ অদ্ভুত লাগছে। পৃথিবী হচ্ছে আমার দেখা সবচে সুন্দর আর বড় মহাশূন্যযান, প্রাণ নিয়ে প্রচণ্ড বেগে ছুটে চলছে ছায়াপথের কেন্দ্র থেকে অনেক অনেক দূরে দিয়ে, পথ দেখিয়ে দেয়ার জন্যে সঙ্গে আছে সূর্য, হাতের কাছে আছে এক মায়াবী চাঁদ, আর আছে আকাশ ভর্তি অসংখ্য তারা, আর সমস্ত কিছুই পড়ে আছে এক মায়ার সাগরে। বাহ, খুব সুন্দর বলেছেন, তার মানে আমি নিজেও একজন মহাশূন্যচারী, তাই না! অবশ্যই, ঠিক আমি যেরকম একজন মহাশূন্যচারী, সেরকম আপনিও একজন মহাশূন্যচারী! এর একটু পরেই ধন্যবাদ দিয়ে অনুষ্ঠান শেষ হয়ে গেল। কিন্তু রেশটা থেকে গেলে উপস্থাপকের মাথায়, আজ থেকে তিনিও একজন মহাশূন্যচারী, প্রচণ্ড বেগে অনন্ত মহাশূন্যে ভেসে চলছেন জন্মের পর থেকে! 
আশা বলে দুই ফোটা ভেক্সিনের জল প্রিয় জন চলে গেলে চোখ ফেলে জল তবু কেন সবে মিলে করি ঘোলা জল!
ছোটকালে বাবাদের খালি দুটো হাত সবচেয়ে দামি ছিল দুই বেলার ভাত! তিন বেলা মাথা থেকে ঝরাতেন ঘাম এই দিয়ে মেটাতেন দুই বেলার দাম!
ওরা খেলা না দেখে, ওরা খেলা না বুঝে এই যে ইউরোপের বিপক্ষে অ্যামেরিকার এত বড় একটা বিশ্বকাপ হয়ে গেল, এই নিয়ে কিছু লোক আছে যারা খেলা না দেখেও খেলা নিয়ে মাতামাতি করতে যায়। এমনকি ওরা খেলাও বুঝে না। ওরা জানতে চায় খেলায় রান কত হয়েছে, ওদেরকে কিছুতেই বুঝানো যাবে না যে এটা রানের খেলা না, এটা উইকেটের খেলা। যত সব হুজুগে মাতাল!
তৃতীয় প্রেমে প্রথম স্ত্রী খাবার দোকানে তুমুল ঝগড়া। আমার নিজের খাওয়া থেমে গেছে। দোকানে লোক তেমন নেই। দুই টেবিল পরে ঝগড়া হচ্ছে। দুজনের একজন মহিলা অন্যজন পুরুষ। আড় চোখে কয়েকবার তাকিয়ে দেখলাম, দুজনেই সমান তালে ঝগড়া করে যাচ্ছে, একই সঙ্গে খেয়েও যাচ্ছে। আমি ভাবছি, এই বুঝি ওদের খাওয়া থেমে গেল। না, তাদের খাওয়া থামছে না, ঝগড়ার তালে তালেই তারা খেয়ে যাচ্ছে। আমি এর চেয়েও বেশি অবাক হলাম, ছেলেটার ঝগড়া করার শক্তি দেখে! একটি ছেলে মানুষ এক টানা এতক্ষণ ঝগড়া করে কি করে! আমার ধারণা ছিল ছেলেদের জন্মই হয়েছে সবকিছু মেনে নেয়ার জন্যে! ঝগড়ার মাঝেই ওরা আরো কয়েকবার খাবার নিল। ওদের বয়স ত্রিশ পঁয়ত্রিশের বেশি হবে বলে মনে হচ্ছে না। আমার খাবারের অর্ধেকও শেষ করতে পারিনি। এখন আর বিরক্ত লাগছে না, ওদের ঝগড়ায় আমি রীতিমত মুগ্ধ, মনে হচ্ছে ওরা প্রফেশনাল ঝগড়াটে। ওয়েটারকে ডেকে বললাম, আমাকে এক কাপ কফি দিতে। কফি খেতে খেতে আমি ওদের ঝগড়া দেখবে। টিভিতে দেখেছি বিদেশের মানুষেরা খাবার নিয়ে খেলা দেখতে যায়। ওরা খুব আয়েশ করে খেলা দেখা, লাইভ খেলা। আজ আমিও আয়েশ করে দুজন মানুষের ঝগড়া দেখব। এদের একজন ছেলে, আরেকজন মেয়ে বা মহিলা। কফির সঙ্গে লাইভ ঝগড়া! পেট ভরে খেতে পারিনি তাতে কি, মনের আনন্দই আসল। আজ আমি সাধ মিটিয়ে লাইভ ঝগড়া দেখব! আমার নিজের বাসায় ঝগড়া করার উপায় নেই। এখানে আমার জীবনটা যেন পূর্বনির্ধারিত, ভাত খাওয়ার আগে চা চাওয়া যাবে না, এই নিয়ে কোন কথাও বলা যাবে না, বললেও কোন উত্তর আসবে না, ভাত হোক তারপর চা এ কথাটাও কেউ বলবে না! ভাত খাওয়া শেষ হলে তখন এক কাপ চা আপনিতেই চলে আসে। এগুলো বলার মানে এই না, আমি পানিতে নেমে কুমিরের সঙ্গে লাগতে চাই, কুমিরের পিঠে বসে পাল লাগিয়ে বাতাস খেতে চাই, ... তাই বলে হাঁটু পানিতে নেমে গায়ে একটু পানিও ছিটাতে পারব না! আমি কফি খাচ্ছি আর মুগ্ধ হয়ে ওদের ঝগড়া দেখেছি। ওরা খাচ্ছেও সুন্দর করে। আমি আর থাকতে পারলাম না। সোজা চলে গেলাম ওদের টেবিলের কাছে। আমি দাঁড়াতেই ছেলেটি খুব সুন্দর করে বলল, আপনি কি কিছু বলবেন! মেয়ে বা মহিলার খাওয়াও থেমে গেছে, সেও আমার দিকে তাকিয়ে আছে। আমি বললাম, আমি একটু বসতে পারি? আবার দুজনেই একসঙ্গে বলল, অবশ্যই! আমি বসে পড়লাম। মেয়ে বা মহিলাটি বলল, আপনি কি আমাদের ঝগড়া শুনে আমাদের সঙ্গে কথা বলতে চাইছেন! আমি উত্তর দেয়ার আগেই ছেলেটি মেয়ে বা মহিলাটিকে বলল, আমরা ঝগড়া করছি না, তুমি ঝগড়া করছ, আমি শুধু ... এই নিয়ে আবার ওদের মাঝে লেগে গেল। বেশ কিছুক্ষণ চলল। আমি মুগ্ধ হয়ে ওদের ঝগড়া শুনছি এবং দেখছি। এক সময় মেয়ে বা মহিলাটি থেমে বলল, এর আগেও অনেকে আমাদের ঝগড়া দেখে কথা বলতে এসেছিল। আমি অকপটে স্বীকার করে নিলাম, হ্যাঁ, এজন্যেই আমি আপনাদের সঙ্গে কথা বলতে চাই, মানে আমার সঙ্গে কথা না বললেও চলবে, আমি শুধু আপনাদের ঝগড়া দেখতে চাই। ছেলেটি বলল, আমি একেবারেই ঝগড়া করতে পছন্দ করি না, ঝগড়া করতেই পারি না, আমি শুধু ... আবার ওরা দুজনে লেগে গেল। কে ঝগড়া করে কে ঝগড়া করে না। এর মধ্যেও ওরা যখন আমার সঙ্গে কথা বলছে, তখন ওদের কথা একেবারেই ভদ্র, চেহারাও করে অমায়িক! জানতে চাইলাম, আপনারা দুজন দুজনের কি হন! ওদের একসঙ্গে উত্তর, আমরা স্বামী-স্ত্রী! আমি বললাম, আপনারা স্বামী স্ত্রী হয়েও একটানা এতক্ষণ ঝগড়া করতে পারেন, কিন্তু আপনাদের মধ্যে তো কোন বিরক্তি দেখছি না। মেয়ে বা মহিলাটা বলল, ঝগড়া করতে গিয়ে বিরক্ত হব কেন, আমরা এসেছি খেতে, বিরক্ত হলে কেউ কি খেতে পারে, এটা আমাদের খুব পছন্দের দোকান, মাসে দুই একবার এখানে চলে আসি আমাদের পছন্দের খাবার খেতে! এবার আমি চুপ! মানুষ তো ঝগড়া শুরুই করে বিরক্ত হয়ে। আর ঝগড়া শেষে এতটাই বিরক্ত হয়ে পড়ে যেন পারলে চলে যায় অন্য গ্রহে! আর এরা বলছে ঝগড়া করে বিরক্ত হব কেন! ওদের খাওয়া শেষ হলে তিনজনেই কফি নিলাম। ওদের সঙ্গে আবার কফি খাচ্ছি। কিন্তু আমার মাথা কেমন ভোঁ ভোঁ করছে। কিন্তু আমারও কোন বিরক্তি নেই। শুধু বুঝে উঠতে পারছি না, বিরক্তি ছাড়া মানুষ কীভাবে ঝগড়া করে, ঝগড়া করতেই করতেই পছন্দের খাবার খায়! যাহোক কিছুক্ষণ কথা বলার পর মেয়ে বা মহিলা উঠে চলে গেল, বাসায় ওর কাজ আছে। ছেলেটিকে বলে গেল, আমার সঙ্গে গল্প শেষ হলে যেন ও বাজারটা করে যায়। মেয়ে বা মহিলাটি চলে যেতেই আমি ছেলেটির দিকে ভালো করে তাকালাম। দেখে বুঝার উপায় নেই, একটু আগেই ও ঝগড়া করছিল। কি করে সম্ভব। এরা দেখি সত্যিকারের ডিজিটাল স্বামী-স্ত্রী, এই ঝগড়া, ঝগড়া শেষেই অমায়িক, আবার ঝগড়া! একটির রেশ অন্যটিতে নেই, পুরোপুরি ডিজিটাল! আমাকে কিছু বলতে হল না। ছেলেটি নিজে নিজেই বলে যাচ্ছে, ও আমার স্ত্রী, তৃতীয় প্রেমে প্রথম স্ত্রী! মানে! অন্য যে কেউ হলেও আমার মতই চমকে উঠত! - ও আমার তৃতীয় প্রেম! - তার আগে আপনি আরো দুটো প্রেম করেছেন? - জি, আমি প্রেম করার জন্যেই বিশ্ববিদ্যালয়ে ভর্তি হয়ে ছিলাম। - আপনি বিশ্ববিদ্যালয়ে ভর্তি হলেন শুধুমাত্র প্রেম করার জন্যে? - জি, আমি ব্যবসা করব আগেই ঠিক করে রেখেছি, চাকরি করব না। - তারপর? - ক্লাস শুরু হওয়ার তিন সপ্তাহের মধ্যে প্রেম করা শুরু করলাম, ওটাই আমার জীবনের প্রথম প্রেম। - বাহ! - হ্যাঁ, কিন্তু ভালো গেল না, এই প্রেম নিয়ে ম্যালা লক্কর ঝক্কর করলাম, কিন্তু শেষমেশ প্রেমটা টিকল না। - প্রেমে লক্কর ঝক্কর কি! - বাদ দেন। তারপর অন্য প্রেম শুরু করলাম। - প্রথম প্রেম শেষ হতে না হতেই আপনি দ্বিতীয় প্রেম শুরু করলেন? একটা অদ্ভুত ব্যাপার, ছেলেটি অবলীলায় বলে যাচ্ছে ওর নিজের জীবনের ঘটনা। আমিও কেমন সহজ ভাবেই সব জানতে চাচ্ছি। অন্য সময় হলে আমি হয়ত এভাবে কাউকে জিজ্ঞেস করতে পারতাম না। হ্যাঁ, প্রথম প্রেম শেষ হতে না হতেই দ্বিতীয় প্রেম শুরু করলাম। ভালোই চলছিল। তখন আমার দ্বিতীয় প্রেমের সাত মাস চলছে। এই সাত মাসের প্রেম নিয়ে একদিন সকালে আমি ক্যাম্পাসে হাজির হলাম। আমি আগেই ঠিক করে রেখেছি সেদিন সকালে একটি হোটেলে পারাটা আর মাংস খাব। আমি আমার দ্বিতীয় প্রেমকে বললাম, চল পারাটা মাংস খেতে যাব। সেও রাজি, কিন্তু দোকানের নাম শুনে বলে সে ঐ দোকানে যাবে না। আমি বললাম, তাহলে তুমি বল, কোন দোকানে যেতে চাও। সে তাও বলবে না। আবার আমি যে দোকানে যেতে চাই সেখানেও যাবে না। এরকম কয়েকবার করার পর মেজাজ গেল খিচড়ে। পাশে তাকিয়ে দেখি ও বসে আছে, মানে আমার এখনকার স্ত্রী, তাকে বললাম, আপনি কি আমার সঙ্গে ঐ দোকানে পারাটা মাংস খেতে যাবেন? আপনি কি আগে থেকেই তাকে চিনতেন? - না! - মানে আপনার ক্লাসের কিংবা ডিপার্টমেন্টের কেউ, এরকম? - তাও না, এর আগে ওকে কখনো দেখিনি। - তারপর? - ও সঙ্গে সঙ্গে রাজি হয়ে গেল। আমি আর ও রিক্সায় উঠে খেতে চলে গেলাম। - কিন্তু আপনার দ্বিতীয় প্রেম, তখন সে কি করল? - তখন মন মেজাজ খুব খারাপ ছিল, আমি খেয়াল করিনি। আমি বুঝে উঠতে পারছি না, ছেলেটা কি ইচ্ছে করে আমাকে এরকম গল্প দিয়ে বিভ্রান্ত করার চেষ্টা করছে, না কি সত্যিকারেই এরকম কিছু একটা ওর জীবনে ঘটেছে। আমি বুঝতে পারছি না। জীবনে একটা কিছুতে জড়িয়ে গেলে সব সময় সত্যি মিথ্যা বিচার করে চলা যায় না। যাই হোক, ছেলেটা ঠিকই করছে, এত সাধাসাধি ভালো না, মেয়েটার একটা শিক্ষা হওয়ার দরকার ছিল। জানতে চাইলাম, আপনারা কি সেই দোকানেই গেলেন? - হ্যাঁ, সেই দোকানে গেলাম। আমি আমার খাবার পছন্দ করে খেলাম, সে তার পছন্দে খেল! - তার বিলও কি আপনি দিলেন? - অবশ্যই, আমিই তাকে খেতে নিয়ে গেছি! এই বলে ছেলেটা একটু থামল। আমারও আর কিছু জানতে ইচ্ছে করছে না। আমার মনের মধ্যে একটু প্যাঁচ লেগে গেছে। কেমন যেন সামান্য একটু জ্বলতে শুরু করেছে, কিন্তু কেন এই জ্বলুনি আমি জানি না। প্রায় দুঘণ্টা পর খেয়ে ফিরলাম। এসে দেখি আমার দ্বিতীয় প্রেম তখনও বসে আছে, ঠিক যেখানে বসা ছিল! আমি রিক্সা থেমে নেমে ওর কাছে গেলাম। আমার ভেতরে একটি আর্ত চিৎকার শুনতে পেলাম। ছেলেটির মুখের দিকে তাকালাম, ওর কোন ভাবান্তর নেই। ও আছে ওর গল্প বলাতে, কিন্তু গল্পের মাঝে ও নেই। তবু আমি জিজ্ঞেস করলাম, যাকে নিয়ে নাস্তা খেতে গেলেন সেও সঙ্গে ছিল? - হ্যাঁ। - তারপর? - আমার দ্বিতীয় প্রেম আমাকে জিজ্ঞেস করল, নাস্তা খেয়েছ? - আমি উত্তর দিলাম, হ্যাঁ! - তারপর! - তারপর আর কিছু না, আমরা যে রিক্সা নিয়ে এসেছিলাম, ও সেই রিক্সা নিয়ে চলে গেল। বুঝলাম, এখানেই ওর দ্বিতীয় প্রেম শেষ। এর পরেই নিশ্চয় ওর তৃতীয় প্রেমের শুরু! মনে হচ্ছে একটি গুমোট অবস্থা আমাকে ঘিরে ধরেছে। কিছু আর বলার নেই। উঠে যাব তাও ইচ্ছে করছে না। তারপর আমি আর কোনদিন ক্যাম্পাসে যাইনি। ছেলেটির এই কথায় আমি অবাক হয়ে যাই। ইলেকট্রিক শকে মানুষ যেমন জ্ঞান ফিরে পায়, তেমনি আমার কথা ফিরে এসেছ, বললাম, কেন! - সেদিন বুঝেছিলাম, আমার দ্বারা প্রেম হবে না, আমি কোনদিনই প্রেম বুঝব না। - কীভাবে বুঝলেন? - মেয়েটি চলে যাওয়ার পথে ওর চোখে আমি পানি দেখেছিলাম। - একটি মেয়ের চোখের পানিতেই আপনি ... - হ্যাঁ, সেদিন আমি বুঝেছিলাম, আমি শুধু প্রেমের ভাসা অংশটুকুই জানি, এর গভীরে যাওয়ার সাধ্যি আমার নেই। - মেয়েটির আর কোন খোঁজ করেননি? - না। এর পর আমি আর কখনো ক্যাম্পাসেই যাইনি। অনেক বড় একটি ধাক্কা খেয়েছিলাম। - কিন্তু আপনার তৃতীয় প্রেম কীভাবে শুরু হল? ছেলেটির মুখে শুকনা হাসি, বললাম না, আমার দ্বারা প্রেম হবে না। আমার জীবনে তৃতীয় প্রেম বলে কিছু নেই। - আপনিই না বললেন, আপনার স্ত্রী আপনার তৃতীয় প্রেম? - গায়ের জোরে বলেছি। - কীভাবে আপনাদের বিয়ে হল? - বাদ দেন। কিন্তু দুজনে বেশ আছি, সব কিছু নিয়েই আমরা ঝগড়া করি, কিন্তু ঝগড়া করলেও আমরা দুজন দুজনের উপর কখনোই বিরক্ত হই না। কেন কিছু যায় আসে না বলে, একটু খোঁচা দেয়ার লোভ সামলাতে পারলাম না। ছেলেটি কোন উত্তর দিল না। উঠে গেল, ওকে বাজারে যেতে হবে। আমিও বাসার দিকে রওয়ানা দিলাম। রিক্সা না নিয়ে হাঁটতে শুরু করলাম। ভাবছি আজ বাসায় গিয়ে তুমুল ঝগড়া করব। পুরো বিল্ডিং-এর সবাই যেন চলে আসে। সারারাত ধরে ঝগড়া করব, যতক্ষণ ঝগড়া করে আমার তৃপ্তি না হয় ততক্ষণ আমি ঝগড়া করব। ঝগড়ার শুরুটা আমিই করব, সেই শুরু থেকে আমাকে যে ... হেঁটে হেঁটে ফিরতে বেশ রাত হয়ে গেল। আমার মনে ঝগড়ার ইচ্ছেটা টগবগ করে ফুটছে। মনে হল দরজা খোলা মাত্রই ... বেল দিয়ে দাঁড়িয়ে থাকলাম। এক মিনিট গেল, দুই মিনিট গেল, ... নতুন প্ল্যান করে ফেললাম, ভাবছি দরজা খুলতে দেরি কেন, এই নিয়েই ঝগড়া শুরু করব, তারপর ফিরে যাব একবারে শুরুর ঝগড়াতে, যা আমার মনের উপর ... সাড়ে তিন মিনিটের মাথায় আমার স্ত্রী ঘরের দরজা খুলে দিল। দরজা খুলেই বলল, মটরটা এখনো বন্ধ করা হয়নি, মটরটা একটু বন্ধ করে এসো। আমি সিঁড়ি ভেঙে আবার নেমে গেলাম মটর বন্ধ করতে। বাইরে ট্যাঙ্ক উপচে পানি পড়ার শব্দে হচ্ছে। মটর বন্ধ করে ফিরে এলাম ঘরে। খেয়ে দেয়ে বিছানায় শুতেই মনে হল এ বাড়িতে আমার জীবনটা পূর্বনির্ধারিত। সেজন্যেই যিনি সব জানেন, চলার পথে তিনিই সবচেয়ে বিরোধিতা করে বসেন। জানিনা, হঠাৎ এ কেমন এক ভাবনা আমাকে পেয়ে বসল! জানলেই বা আমি কি করতাম, তাও তো জানি না, সবই যে পূর্বনির্ধারিত! 
সময়ের ফের এককালে জীবিকার জন্যে মানুষ বাংলাদেশ থেকে ইংল্যান্ড অ্যামেরিকায় যেত। আর এখন, জীবিকার জন্যে মানুষ বাংলাদেশ থেকে ইংল্যান্ড অ্যামেরিকায় যায়!
জ্ঞানের ভারে যখন আমার উল্টে পড়ে নাক তখন দেখি মরা গাছে ডাকছে কতক কাক! 
স্বাক্ষর বিহীন একটি পত্রঃ জানো বৌদি, আজকের যে আমি, এ শুধুই তুমি রাজকীয় ডিনারের শুরু থেকেই ও ভীষণ অন্যমনস্ক। কিছুতেই সুস্থির হতে পারছে না, বারবার অন্যমনস্ক হয়ে যাচ্ছে। কানে শুধু বাজছে চায়না প্লেটের সঙ্গে রূপার চামচের টুং টাং শব্দ। অপেক্ষা করছে কখন ডিনার শেষ হবে। অপেক্ষার প্রহর কাটে না, মনে হচ্ছে রাজবাড়ির সমস্ত পেয়াদা ওদের সব শিকল দিয়ে ওকে আষ্টেপৃষ্ঠে বেঁধে রেখেছে, ওরা যেন ওকে দমও নিতে দেবে না। সেই হাস্যোজ্জ্বল মানুষটি হারিয়ে পড়ে আছে বিধ্বস্ত একজন নির্জীব মানুষ। যে দম নেয়ার জন্য শুধু ছটফট করছে। কি পরিহাস! মনের গহীনের কথাগুলোর রূপ দেয়া মানুষটিই আজ নিজের মনেই নিজে দিশেহারা! হোটেল রুমে ফিরে এসেও ও দম নিতে পারছে না। এক নির্জীব শূন্যতায় শুধু ছটফট করছে। বারান্দায় এসে তাকাল আকাশের দিকে। পরিষ্কার আকাশে কয়েকটি তারা। বাইরে এত ঠাণ্ডার মাঝেও তার কপালে জমে উঠে বিন্দু বিন্দু কয়েক ফোটা ঘাম। অস্থির হয়ে কয়েকবার পায়চারী করে। কিন্তু মন কিছুতেই শান্ত হচ্ছে না। বারান্দার রেলিং ধরে তাকিয়ে থাকে আকাশের দিকে। একটি তারার দিকে তাকিয়ে থাকতে থাকতেই ভেসে উঠে একটি ফুলের ছবি। সেই ফুলটি, না চাইতেই যে ফুল তাকে দিয়েছে সমস্ত, নিজে হয়ে রিক্ত; নিজের মনে কোনে জমানো সে এক গভীর বুনো অভিমান। তারার মাঝে ফুলটি খুঁজে পেতেই তার চোখ দিয়ে ঝরে পড়ে দু’ফোটা অশ্রু। ওর সেদিকে খেয়াল নেই, তারাটিকে কি যেন একটা বলেই ফিরে আসে ঘরে। ঘরের সব বাতি নিভিয়ে দিয়ে একটি টেবিল ল্যাম্প জ্বালিয়ে বসে পড়ে। আর কোনদিকে খেয়াল নেই। হাতের কাছে টেনে নেয় সবচেয়ে প্রিয় খাতাটি। কালিতে কলম ডুবিয়ে ভাবতে থাকে, কি সম্বোধন করা যায়। অনেক কিছু ভেবেও ঠিক করতে পারে না, ওকে আজ কি নামে ডাকা যায়। এমনকি ভাবতেও পারছে, ও এর কে ছিল; অথচ ও ছিল এর সমস্ত! এক সময় দিশেহারা কলমটি নেমে আসে খাতার উপর, সম্বোধন ছাড়াই লিখতে থাকে – সারদিন যে ফুলের সঙ্গে খেলা, ওকে রাতের বেলায় হারানোর যে কষ্ট সে কি তুমি বুঝতে? জানতে আমি কত রাত ঘুমোই নি। দিনের বেলায় তারার স্বপ্নে বিভোর মানুষটির রাতের তারাগুলো এমনি এমনি ঝরে পড়ত; তখনকার আমার প্রতিটি রাত ছিল ব্যর্থ! ঘুম ভেঙ্গে যেত সবার আগে, বাগানে যেতে ভয় হত, যদি আমার ফুলটি তখনো না জেগে থাকে। অথচ সে বাগানটিই ছিল আমার সমস্ত। আমি বাগান ছেড়ে কখনোই কোথাও যেতে চাইতাম না। ধীরে ধীরে পাখিরাও জেগে উঠত, ইচ্ছে হত ওদেরকে বলি তোমার কথা। কিন্তু ওরা বুঝবে না, আমি জানতাম, ওরা খুব একটা সঙ্গী ছাড়া থাকে না; সঙ্গিহীনের যন্ত্রণা ওদের না জানানোই ভাল। বাগান এড়িয়ে আমি হাঁটতাম অন্য দিকে, মনটা পড়ে আছে বাগানেই, ভয় হত গিয়ে দেখব তুমি নেই। কখনো ছুটে গেছি অনেক আগে, কখনো নিজেকে বেঁধে বেঁধে রক্তাক্ত করে গিয়েছি অনেক পড়ে। যেদিন পরে যেতাম, তোমার ফুটে উঠার সুবাসে আমার মনে হত, আমি চিরকাল ওরকম পরেই যাই; আমার জগতটা যেন ঠিক তখনই উদ্ভাসিত রূপে জেগে উঠত। তখন আমি কেবল শব্দের উপর হাঁটতে শিখেছি। শব্দের পর শব্দের দিয়ে আমার গড়ে তোলা প্রতিটি পথ ঠিক ঠিক চলে যেত তোমার কাছে। সে পথে কি ছিল না! বুনো ফুল থেকে দেবালয়ের দেবরাজ পর্যন্ত। তখন আমার শব্দের পথ চলাতেই আনন্দ, আর ঠিক যখন তোমার কাছে পৌঁছে যেতাম, তোমার চোখে যে বিস্ময় ফুটে উঠত, তাতে আমি নির্দ্বিধায় নেমে যেতে পারতাম নরক কুণ্ডে! তবু ভয় হত। তোমার জন্য! তোমার পায়ের শিকল আমি টের পেতাম। শিকল ভাঙার শক্তি আমার ছিল। কিন্তু শিকলের প্রতিটি আংটার সঙ্গেই যে আমার ধর্মের সম্পর্ক! তুমি ছিলে আমার। অথচ শেকলের টানে মাঝে মাঝে তোমাকে ছুটে যেত হত, ধর্মের কাছে। তখন আমি হয়ে যেতাম দিশেহারা। মনে হয় সমুদ্র মন্থনের মত পুরো মহাবিশ্বকে আবার তছনছ করে দেই। আমার আমাকে না পেয়ে দিকভ্রান্তের মত আমি দেয়ালে দেয়ালে মাথা ঠুকতাম, রক্তাক্ত কপালে ঝরত তোমাকে না পাওয়ার বেদনা। অনেক অনেক পরে জানতে পারলাম, তোমাকে ঘিরে গড়ে উঠা আমার অসীম শূন্যতার নামই প্রেম; মহাবিশ্বের সর্বশ্রেষ্ঠ অনুরণন, একে নৈসর্গিক না বলে উপায় নেই! ততদিনে শিকলের চোখ আমার দিকে, শিকলের প্রতিটি আংটার রক্ত চাহনি আমার দিকে। পার্থিব চোখ রাঙ্গানির সঙ্গে প্রতিদিনই একটু একটু করে এগিয়ে আসছে ধর্মের অন্যান্য শিকল। আমার শব্দের পথগুলো ঝলমলে নতুন, প্রতিটিতেই আছে তোমার পায়ের সাজানো কিছু ছাপ, যা অন্যদের চোখ এড়ায় না। আমি দিশেহারা, যে ফুলের ঘ্রাণে আমার জগত, তাকে দূরে ঠেলে দেয়ার জন্য চলছে এক ভীষণ উৎপাত, একেবারে ষড়যন্ত্রকেও হাড় আমায়। আমি কি করতে পারি? আমি পাচিল ডিঙ্গোতে পারি, সমুদ্র শুষে নিতে পারি, কিন্তু নিজ ধর্মের শিকলে আঘাত করতে পারি না। আমি মরছি, পুড়ছি, কিন্তু মুক্তি নেই। তবে কি আমি মুক্তি চাই না! এ এক গোলক ধাঁধাঁ, আমি মুক্তি চাই, আমি মুক্তি চাই না। আমি আটকা পড়ে গেছি, আমি না পারি লক্ষন হতে, না পারি রাবণ সাজতে! তুমি সীতা, অধরা! একদিন ধর্মের শিকল আমার পায়ে পড়িয়ে দেয়া হল। সবাই আশা করেছিল এতে আমি ফিরে পাব আমাকে। হায়, নিয়তি তখন মোড় নিয়েছে অন্যদিকে। আমার অবস্থা তখন একেবারে যাঁতাকলে আটকা পড়া জন্তুর মতন, যাঁতাকলের প্রতিটি দাঁত আমার হৃৎপিণ্ডকে করেছে এফোঁড় ওফোঁড়। আমি আটকা পড়ে গেছি অনেক উঁচু বিভীষিকাময় চার দেয়ালের মাঝে। আমি নেই, তুমি নেই, আছে শুধু বিভীষিকা! আমার মনে হল, অনেক চেনাজানা একটি পাগল গড়িয়ে পড়ে হয়ে গেল মাতাল, সে এক দুর্বিষহ জীবন। আমি কি করতে পারি! সবাই যেন উঠে পড়ে লেগেছে আমার বিরুদ্ধে। আমি একা, তবুও আমি পারতাম, কিন্তু আমি যে নিজের বিরুদ্ধেই নিজে, এ দ্বন্দ্বে কে জিতেছে, কবে! তখন মনে হল, তুমি যদি দেবালয়ে আশ্রয় নাও, তাহলেই আমার একমাত্র মুক্তি! যে দেবালয় আমি গড়ে তুলেছি তোমার জন্যে, শব্দের পর শব্দ সাজিয়ে, রাতের পর রাত জেগে। ইচ্ছে ছিল কোন একদিন দুজনে মিলে উঠে যাব এক স্বর্গ রথে, দেবালয়ের উদ্দেশ্যে; তারপর ক্লান্তিহীন তুমি আর আমি। ঠিকই একদিন তুমি চলে গেলে দেবালয়ের উদ্দেশ্যে। সে সূর্যরথে তুমি গেলে, তার আলোকচ্ছটা আমার ঘোর ভাঙ্গিয়ে দিল। ঠিকই তখনই বুঝতে পারলাম, এ অন্যায়, ঘোর অন্যায়, এ ভয়ানক স্বার্থপরতা! আমি পড়ে গেলাম পাতালে! তোমাকে বিসর্জন দিলাম আমার মুক্তির আশায়। হ্যাঁ, আজ বলতে দ্বিধা নেই, আমিই যেন তোমাকে ঠেলে তুলে দিয়েছিলাম সূর্য রথে। আমি স্বার্থপরের মত আরো কিছুদিন জ্বলতে চেয়েছি এই অন্ধকার পৃথিবীতে। তারপর, আমি আমার আমাকে চিনি না। চারদিকে শুধু তুমি, সেই হাস্যোজ্জ্বল তুমি, শুধু তোমার হাসিটি পাল্টে গেছে, এক বিষণ্ণ কৌতুক খেলা করে তোমার হাসিতে। আমি দিকভ্রান্ত, উদ্ভ্রান্ত, মাতালের মত শুধু ছুটছি আর ছুটছি, কিন্তু কোথাও একবিন্দু স্বস্তি নেই। একদিন মেনে নিলাম, তোমার কৌতুক মাখা বিষণ্ণ হাসি। আমি যেন তাই শুধু খুঁজে ফিরি, গোধূলি বেলায় মেঘের লালচে আভায়, তারাভরা ঝিকিমিকি রাত্রিতে, পদ্মা-রাতের গভীর অন্ধকারে, ...। আবার শুরু হল শব্দের পথ গড়া, অট্টালিকার পর অট্টালিকা বানিয়ে রেখে দেই তোমার কৌতুক মাখা সেই বিষণ্ণ হাসি। এখন আমি মেঘের ভেতর দিয়ে দেখতে পাই সুশোভিত দেবালয়। আমি শুনতে পাই তোমার হাসি। আনন্দে আমি তাই লিখে যাই। এমন করেই হয়ত একদিন হবে আমার ছুটি, আমার সাধ্যের মাঝে সকল পাওনা মিটিয়ে চলে যাব তোমার কাছে, সামান্য স্থানটুকু রেখো তোমার পায়ে, যদি আমাকে তোমার মনে থাকে। এরপর চিঠিতে অনেক কাটাকুটি। বড় অংশের একটি কাটাকুটিতে যেন ফুটে উঠতে চাইছে একটি সন্ধ্যা কলি, কিন্তু ঠিক বুঝা যাচ্ছে না। তারপর বেশ ফাঁকা। সবার নিচে আবার একটি লাইন – জানো বৌদি, আজকের যে আমি, এ শুধুই তুমি! চিঠির নিচে কোন স্বাক্ষর নেই। তারিখও নেই। কে জানে, হয়ত চিঠি শেষে মুক্তির আনন্দে ও ঘুমিয়ে পড়েছে, টেবিলেই মাথা রেখে। আজ ওর মুক্তি, নিজের কাছ থেকে নিজের মুক্তি। কোন কোন রাতে এই ঝকমকে পৃথিবী কেমন যেন বিষণ্ণ হয়ে উঠে। এমন একটি রাতের ঘটনা কেই বা মনে রাখে। ভোরের সোনালি আভা মিলিয়ে দেয় সমস্ত অদেখা বিষণ্ণতা। তা না হলে যে পৃথিবী চলতে পারবে না!
ঢাকা বিশ্ববিদ্যালয় হয়ে উঠুক আমাদের একই মাটি এবং একই পরিবেশে থেকেও আম গাছে আম ধরে, জাম গাছে জাম ধরে, এবং কাঁঠাল গাছে কাঁঠাল ধরে। আম, জাম, এবং কাঁঠাল প্রতিটি ফলেরই বিশেষ বিশেষ গুণ আছে যা মানুষের শরীরের জন্যে খুবই দরকারি। ঠিক একই ভাবে একই বিশ্ববিদ্যালয়ে পড়েও একেক জন ছাত্র একেক রকম দক্ষতা অর্জন করতে পারে। সবাইকেই শুধু ভালো ফলাফল করতে হবে তাই নয়, ভালো ফলাফলের বাইরেও জীবনে অনেক কিছুর প্রয়োজন আছে। একটি বিশ্ববিদ্যালয় প্রতিজন ছাত্রের জন্যেই ভিন্ন একটি পরিবেশ। এটা নির্ভর করে একজন ছাত্রের মানসিকতা, তার বেড়ে উঠা থেকে বর্তমান চাওয়া পাওয়া সহ অনেক কিছুর উপর। বিশ্ববিদ্যালয়ে পড়তে আসা প্রতিজন ছাত্রই মেধাবী। মেধার সঙ্গে তার আগ্রহের উপর ভিত্তি করেই একজন ছাত্র বিশ্ববিদ্যালয়ে নিজেকে বিভিন্ন ভাবে গড়ে তুলতে পারে। তবে শুধুমাত্র ব্যক্তি সফলতা দিয়েই একটি বিশ্ববিদ্যালয়ের সার্থকতা পরিমাপ করা যায় না। এখানে অনেক ব্যর্থতাও আছে, মনে রাখতে হবে যে একটি বিশ্ববিদ্যালয় মানেই স্বর্গ নয়! ঢাকা বিশ্ববিদ্যালয় একটি যথার্থ বিশ্ববিদ্যালয় কি না, আমি জানি না। কিন্তু আমাদের দেশের প্রেক্ষাপটে এখানে ভর্তির সুযোগ পাওয়াটা অনেক কঠিন একটি ব্যাপার। আমার পরিচিত যে কেউ এখানে ভর্তির সুযোগ পেলে আমি খুশি হই, অনেক খুশি হই, আমি যখন নিজে এখানে ভর্তির সুযোগ পেয়েছিলাম, আমি নিজেও অনেক খুশি হয়েছিলাম। আজকের জীবনে যা কিছু করে খাচ্ছি তার পেছনে ঢাকা বিশ্ববিদ্যালয়ের আছে বিশেষ একটি ভূমিকা। ঢাকা বিশ্ববিদ্যালয়ের শিক্ষকদের কাছ থেকে যা কিছু জেনে নিয়েছি, তা দিয়ে আমার মত অনেকেই জীবন চালিয়ে নিচ্ছি। অনেকে নিজেদের আরো অনেক দূর এগিয়ে নিয়ে গেছেন, হয়ত তাদেরও শুরুটা হয়েছিল ঢাকা বিশ্ববিদ্যালয়ে, অথবা তার আগে, অথবা পরে। আবার নানান কারণে ঢাকা বিশ্ববিদ্যালয় থেকে ঝড়ে পরা ছাত্রের হারও খুব একটা কম নয়। এর জন্যে একজন ছাত্রের নিজস্ব যেমন দায় আছে, তেমনি ঢাকা বিশ্ববিদ্যালয়েরও দায় আছে। এখানে বর্তমানে যারা শিক্ষক আছেন, তারাও মেধাবীদের মাঝেও মেধাবী। শুধু তাই নয়, তারা অনেক পরিশ্রমীও। আজ যারা ঢাকা বিশ্ববিদ্যালয়ের শিক্ষক, তাদের বেশির ভাগই ছাত্র জীবনে কঠোর পরিশ্রম করেছেন। এর পর আবার উচ্চ শিক্ষার জন্যে আরো অনেক পরিশ্রম করেছেন। এর মাঝেই নানান সফলতার স্বীকৃতি স্বরূপ তারাই এখন ঢাকা বিশ্ববিদ্যালয়ের শিক্ষক হতে পেরেছেন। তাই বলে দুই একটি ব্যতিক্রম থাকতে পারবে না, তা কিন্তু নয়। এটা তো সত্য, বর্তমান ছাত্ররা বর্তমান শিক্ষকদের কাছেই শিক্ষা লাভ করছেন। এদের অনেকেই উন্নত বিশ্বের অনেক নাম করা বিশ্ববিদ্যালয়ে যাবে উচ্চশিক্ষা লাভ করতে, যেমন করে আগে অনেকেই গেছে। এবং এদের অনেকেই উচ্চশিক্ষা শেষে উন্নত বিশ্বের নামকরা বিশ্ববিদ্যালয়ে শিক্ষক বা গবেষক হয়ে সম্মানের সঙ্গে কাজও করবে। অনেক সময় উন্নত বিশ্বের অনেক বিশ্ববিদ্যালয়ের মান টেনে এনে ঢাকা বিশ্ববিদ্যালয়ের মানের তুলনা করা হয়। কিন্তু এই তুলনা করতে গিয়ে উন্নত বিশ্বের সামগ্রিক পরিবেশ এবং সাধারণ মানুষের মানসিকতার সঙ্গে আমাদের সামগ্রিক পরিবেশ এবং আমাদের মানসিকতার তুলনা করতে খুব একটা চোখে পড়ে না। পরিবেশ এবং সামগ্রিক মানসিকতার প্রতিফলন অবশ্যই প্রতিটি প্রতিষ্ঠানে থাকার কথা। ঢাকা বিশ্ববিদ্যালয় মানেই নীতি নৈতিকতার অভয়ারণ্য এই আশা থাকাটা ভালো, তাই বলে শুধুমাত্র ঢাকা বিশ্ববিদ্যালয়েই সমস্ত ভালো কিছু আশা করা যুক্তিযুক্ত নয়! কারণ ঢাকা বিশ্ববিদ্যালয় কোন বিচ্ছিন্ন দ্বীপ নয়। বরং ঢাকা বিশ্ববিদ্যালয় হল আমাদের শিক্ষা সংস্কৃতি এবং রাজনীতির রীতিমত মিলনস্থল, যার ফলে এখানকার পরিবেশের জটিলতাটা রীতিমত দুর্বোধ্য। একটু ভিন্ন ভাবে বলতে গেলে, আমাদের দেশ এবং এর জ্ঞান বিজ্ঞান পরিবেশ ... কোথায় ঢাকা বিশ্ববিদ্যালয়ের ছাপ নেই! দেশের প্রাচীনতম শিক্ষা প্রতিষ্ঠান হিসেবে দেশের জন্যে এর আছে বর্ণাঢ্য ঐতিহ্য। কোন প্রকার প্রমাণ ছাড়াই বলা যায় রাষ্ট্র এবং সমাজ যন্ত্রের দক্ষ জনশক্তির সবচে বড় অংশটাই কোন না কোন ভাবে ঢাকা বিশ্ববিদ্যালয়ের সঙ্গে জড়িত! এ কথা ঠিক, শুরুর ঢাকা বিশ্ববিদ্যালয়ের সঙ্গে আজকের ঢাকা বিশ্ববিদ্যালয়ের ফারাক অনেক বেশি। পরিবর্তন এবং বিবর্তন দুটোই হয়েছে, বেড়েছে তার কলেবর। একই সঙ্গে এসেছে পরিবেশ এবং পুরো মানসিকতায় ব্যাপক পরিবর্তন। যা ঢাকা বিশ্ববিদ্যালয়ের মাঝেও অনেক বড় বড় ছাপ ফেলেছে, ইতিবাচক এবং নেতিবাচক দুভাবেই। তবে ঢাকা বিশ্ববিদ্যালয় নিয়ে কিছু বলতে পারাই যেন আমাদের বড় একটি উল্লাস, বিশেষ করে নেতিবাচক কথায়। ঢাকা বিশ্ববিদ্যালয়ের পরিবেশ, শিক্ষক, এবং প্রশাসন নিয়ে অনেকেই মুখর। সোশ্যাল মিডিয়ার কারণে নেতিবাচক কথাগুলো আরো দৃষ্টিকটু পর্যায়ে চলে যায়। দায়িত্বশীল অবস্থানে থেকেও অনেকেই এগুলো আবার উসকে দিয়ে থাকেন। এর উপর আছে ব্যক্তি ব্যর্থতার নানান টানাপোড়েন। ঢাকা বিশ্ববিদ্যালয়ের সার্টিফিকেট, এবং এখানকার শিক্ষকদের সুপারিশেও যারা উচ্চশিক্ষায় বিশেষ অবদান রাখতে পেরেছেন, তাদেরকেও দেখা যায় এই বিশ্ববিদ্যালয় নিয়ে কঠোর নেতিবাচক সমালোচনা করতে। বস্তুনিষ্ঠ সমালোচনা চিন্তা চেতনার পরিস্ফুটনে বড় একটি ভূমিকা রাখতে পারে। তাই বলে এক পেশে নেতিবাচক সমালোচনা কখনোই ঢাকা বিশ্ববিদ্যালয়কে মর্যাদার উচ্চ আসনে নিয়ে যায় না। একটা কথা মনে রাখতে হবে, আমাদের সবার ব্যক্তি আশা আকাঙ্ক্ষা বাস্তবায়নের দায় ঢাকা বিশ্ববিদ্যালয়ের ছাত্র, শিক্ষক, বা প্রশাসন কারোরই নয়। তাদের নিজেরও সব আশা আকাঙ্খার বাস্তবায়ন তারা নিজেরা করতে পারেন না। দেশের অন্য সব প্রতিষ্ঠানের মত ঢাকা বিশ্ববিদ্যালয়েরও অনেক সীমাবদ্ধতা আছে। একই সঙ্গে ঢাকা বিশ্ববিদ্যালয় নিয়ে আমাদের গর্বেরও যেন শেষ নেই। মাঝে মাঝে অবস্থা দৃষ্টে মনে হয় – “ঢাকা বিশ্ববিদ্যালয়ে ভর্তি হতে পারলে মানুষ নিজেকে নিয়ে গর্ব করে। এখানে ভালো রেজাল্ট করতে পারলে মানুষ নিজেকে নিয়ে গর্ব করে। এখানে শিক্ষক হতে পারলে মানুষ নিজেকে নিয়ে গর্ব করে। এখানকার পরিচয় দিতে পারলে মানুষ নিজেকে নিয়ে গর্ব করে। এর আশে পাশে থাকতে পারলে মানুষ নিজেকে নিয়ে গর্ব করে। এখানে বেড়াতে আসতে পেরে মানুষ নিজেকে নিয়ে গর্ব করে। একে নিয়ে একটা দুটো কড়া কথা বলতে পারলে মানুষ নিজেকে নিয়ে গর্ব করে। এমন কি, এর গায়ে কালিমা লেপন করতে পারলেও মানুষ নিজেকে নিয়ে গর্ব করে; এ যেন সত্যিই বাংগালি জাতির জন্যে এক ভয়ানক গর্বের স্থান।” ঢাকা বিশ্ববিদ্যালয়ে পড়তে পারার আনন্দ আছে। ভর্তি পরীক্ষা দিয়েই মেধাবীরা এখান ভর্তি হয়ে থাকেন। তবে এই নিয়ে বিশেষ গর্বের কোন কারণ থাকতে পারে না। এই দেশের অনেক অনেক ভালো ছাত্ররাও এখানে পড়েনি, ভর্তির সুযোগ পেয়ে এবং ভর্তির সুযোগ না পেয়ে। তাই বলে কি তাদের জীবন শেষ হয়ে গেছে। পৃথিবীর কেন, এই দেশেই অনেক অনেক কীর্তিমান মানুষ আছেন যারা কোন ভাবেই ঢাকা বিশ্ববিদ্যালয়ের সঙ্গে জড়িত নন। তাই শুধুমাত্র ঢাকা বিশ্ববিদ্যালয়ের সঙ্গে যুক্ত থাকতে পারাই কোন গর্ব হতে পারে না। একই সঙ্গে ঢাকা বিশ্ববিদ্যালয় পরিবার বলেও কিছু থাকার কথা নয়। এটি একটি শিক্ষা প্রতিষ্ঠান, এখানে ছাত্ররা আসবে, লেখাপড়া শেষ করে যে যার পছন্দের পেশায় চলে যাবে। এখানে যারা শিক্ষক হবেন, তাদের জন্যেও এটি একটি চাকরি, কর্মচারীদের জন্যেও তাই। সুতরাং ঢাকা বিশ্ববিদ্যালয় পরিবার বলে বাড়তি গর্বের তেমন সুযোগ থাকতে পারে না। তবে দেশের ইতিহাসে ঢাকা বিশ্ববিদ্যালয়ের ঐতিহ্যপূর্ণ ভূমিকার কথা টেনে এনে বলা যায়, পুরো বাংলাদেশই একটি ঢাকা বিশ্ববিদ্যালয় পরিবার। আমাদের দেশের প্রেক্ষাপটে ঢাকা বিশ্ববিদ্যালয় অবশ্যই একটি বিশেষ প্রতিষ্ঠান। বিশ্বের কাছেও এটি একটি পরিচিত নাম। এখানকার মেধাবী ছাত্র শিক্ষকের কারণেই ঢাকা বিশ্ববিদ্যালয়ের এই পরিচিতি। তবে এটাও সত্য কালে কালে ঢাকা বিশ্ববিদ্যালয়েও নেতিবাচক অনেক কিছুরই আগমন ঘটেছে, পত্র পত্রিকায় প্রায়ই বড় বড় রিপোর্ট চলে আসে। তখন মনে হয় ঢাকা বিশ্ববিদ্যালয়ের সঙ্গে যেন বুড়িগঙ্গা নদীর অদ্ভুত একটি মিল। যে বুড়িগঙ্গা নদীর কারণে আজকের এই ঢাকা শহর, এর পানি আগের মত নির্মল আর বিশুদ্ধ নেই। নানান জঞ্জালে আজ বুড়িগঙ্গা পরিপূর্ণ। তারপরেও আজও এই বুড়িগঙ্গায় নৌকা চলে। মানুষ এখানে গোসল করে, এই পানি দিয়ে ফসল ফলায়। এই নদী পার হয়ে অনেক মানুষই পৃথিবীর নানা প্রান্তে চলে যাচ্ছে। ঢাকা বিশ্ববিদ্যালয়ও ঠিক তাই। কালের অনেক জঞ্জাল এখান অভিশাপের মত বাসা বেঁধেছে। এর মাঝেই নতুন ছাত্ররা আসছে, লেখাপড়া করছে, তারপর দেশ সহ বিশ্বের নানা দেশে ছড়িয়ে ছিটিয়ে যাচ্ছে, রাখছে নিজেদের সফলতার নানান স্বাক্ষর। মাঝে মাঝে দুই একজন যে হারিয়ে যায় না, তাও না। তবে বুড়িগঙ্গা নদী আর ঢাকা বিশ্ববিদ্যালয়ের মধ্যে বড় একটি পার্থক্যও আছে। প্রতিবছর বর্ষার পানি বা বন্যাতে বুরিগঙ্গার কিছু জঞ্জাল ভেসে যায়। কিন্তু ঢাকা বিশ্ববিদ্যালয়ের জঞ্জাল সরানোর মত বছর বছর কোন বন্যা দেখা যায় না। বরং একটি বিশ্ববিদ্যালয়ের একবার জঞ্জাল জমতে শুরু করলে, জঞ্জাল জমতেই থাকে, জমতেই থাকে। আমরা যদি জঞ্জাল মুক্ত বুড়িগঙ্গা বা কালের অভিশাপ মুক্ত আমাদের স্বপ্নের ঢাকা বিশ্ববিদ্যালয় চাই, তাহলে আমাদেরই এগিয়ে আসতে হবে। এত দিনের জঞ্জাল একদিনে পরিষ্কার করার উপায় নেই, একদিনে পরিষ্কার করতে পারলেও তা টিকবে না, এর সঙ্গে দরকার আমাদের মানসিকতার পরিবর্তন এবং শিক্ষা। তবুও যদি আমরা পরিবর্তন চাই, তাহলে আজ থেকেই শুরু করতে হবে, এবং শুরুটা হতে হবে আমাদের সন্তানদের দিয়ে, ওদেরকে শিক্ষা দিতে হবে, যেন ওরা যেখানে সেখানে ময়লা না ফেলে। ওদেরকে শিক্ষা দিতে হবে যেন ঠিক সময়ে ক্লাসে হাজির হতে পারে, একটি বই পড়ে যেন জ্ঞান অর্জন করতে পারে, ওদের মানসিকতার পরিবর্তনে আমাদের সচেষ্ট হতে হবে এবং এর জন্যে ওদেরকে সময় দিতে হবে। অভিযোগ সহ অহেতুক সমালোচনার মানসিকতা থেকে আমাদের বেরিয়ে আসতে হবে। মনে রাখতে হবে এই ঢাকা বিশ্ববিদ্যালয় আমাদের সবার। এর পাশে দাঁড়াতে হবে। আমাদের সামান্য মানসিকতার পরিবর্তনের কারণেই হয়ত একদিন আমাদের সন্তানেরাই একে নিয়ে যাবে বিশ্বমানের সর্বোচ্চ শিখরে। যে সন্তানেরা ঢাকা বিশ্ববিদ্যালয়ের নানান প্রতিকূলতার মাঝে থেকেও নিজেকে নিয়ে যায় দক্ষতার চূড়ান্ত পর্যায়ে, তারাই একদিন ঢাকা বিশ্ববিদ্যালয়কেও নিয়ে যাবে এক স্বপ্নের বিশ্ববিদ্যালয়ে, এই বিশ্বাস রেখে ঢাকা বিশ্ববিদ্যালয়কে নিজের বলে ভাবতে হবে, ঢাকা বিশ্ববিদ্যালয়ের পাশে দাঁড়াতে হবে। যেন ঢাকা বিশ্ববিদ্যালয় হয়ে উঠতে পারে আমাদের সবার। একই ভাবে দেশের সমস্ত বিশ্ববিদ্যালয় হয়ে উঠুক আমাদের, প্রতিটি বিশ্ববিদ্যালয়েরই নিজস্ব একটি সফলতা আছে, কোন ভাবেই এগুলো খাটো করে দেখার কোন অবকাশ নেই। এই বিশ্ববিদ্যালয়গুলোতেই আমাদের সন্তানরা লেখাপড়া করে, যারা শুধু আমাদের সন্তান নয়, ওরা আমাদের দেশ সহ পুরো বিশ্বের ভবিষ্যৎ, ওদের দক্ষতায় যেমন আমাদের দেশ এগিয়ে যাবে, তেমনি এগিয়ে যাবে পুরো বিশ্ব। বিশ্ববিদ্যালয়গুলোতে যারা শিক্ষকতা করেন, তাদের সবার জীবনেই সফলতা আছে, পড়াতে গিয়ে এবং গবেষণা করতে গিয়ে তারাও কঠোর পরিশ্রম করেন, এবং অবশ্যই তারা আমাদের দেশের গর্ব। তবে সবখানেই কিছু না কিছু ব্যতিক্রম থাকবে, বলতে গেলে এটাও এক রকম স্বাভাবিক। এইটুকু মেনে নিয়েই বিশ্ববিদ্যালয় ঘিরে আমাদের মানসিকতায় পরিবর্তন আসুক, দেশের সমস্ত বিশ্ববিদ্যালয় হয়ে উঠুক আমাদের, একই সঙ্গে আমরা নিজেরাও যেন হয়ে উঠতে পারি আমাদের নিজেদের, আমাদের দেশের, এবং বিশ্বময়ের! 
খনি ভরা লাশ পেয়ে কেন ছাড়ি দীর্ঘশ্বাস নির্বোধ লোভী দেশে আমরাও জীবন্ত লাশ!
বিরহের মত করে তাকে আমি ভাবি না। অথচ টের পাই আনমনা চায়ের কাপে অদ্ভুত নিশব্দতা। যেখানে থেমে আছে পিরিচ, তার নিচে কি যেন এক মাদকতা ছড়িয়ে আছে। ছুঁতে গিয়েও আমি ছুঁতে পারি না। এক কালে চায়ের ছোট্ট কাপে জীবনটা এঁটে যেত নানান ভাবে। বৃষ্টিতে জানালা বন্ধ করতে গেলেও কত কি মনে পড়ে! আধ খোলা জানালায় বৃষ্টির স্পর্শ আমার ঘরে কতদিন আসে না। এখন আর বুঝি না, মানুষ কেন বৃষ্টিতে ভিজে। অথচ তাকে আমি বিরহের মত করে ভাবি না। কি এক সংঘট্টে ফর্সা হাত তুলে শাসাতে গিয়েছিল চাঁদকে! তখন আমাদের ঘরে বেলা ডুবত মধ্য রাতে। গুনগুন সুরে বেয়ারা বাতাসের ছিল অবাধ আনাগোনা! তাকে আমি দেখতাম নীরব দাড়িতে, যার পর বাক্য আর এগোয় না। আমি আর সে, আড়াআড়ি জ্যোৎস্নায় খুঁজেছি নীল সরোবর, ডানা ঝাপটানো সাদা ধবধবে রাজহাঁস, কদমের ডালে ফোটাতাম নিশাচর আগ্নেয়গিরি ... কত কি মনে পড়ে, অথচ তাকে আমি বিরহের মত করে ভাবি না।
মাঠে কালো খাসী তারে ভালোবাসি! ভাব সম্প্রসারণঃ আলোচ্য কবিতাটি মহাত্তা কবি বিলেকাসার এক অ-মর সৃষ্টি! যে কোন কিছুর জন্যেই যেমন একটি ভূমিকার প্রয়োজন, তেমনি ভালোবাসার জন্যেও একটি ভূমিকার প্রয়োজন আছে। কবি এখানে ভূমিকা হিসেবে টেনে এনেছেন চিরায়ত বাংলার মাঠ। যে মাঠে দাঁড়িয়ে আছে কালো খাসী। তবে কবি এখানে ভূমিকাকে টেনে লম্বা করেননি। ঠিক তার পর পরই চলে গেছেন, ভালোবাসায়, মানব মনের ব্যাকুলতম অনুভূতিতে। এখানেই কবিতার যথার্থতা! ভালোবাসার মত অনুভূতি প্রকাশে কবি ছন্দকে ব্যবহার করেছেন। অন্যভাবে বলতে গেলে কবি ছন্দকেই বেঁধে নিয়েছেন ভালোবাসায়। এখানে ঠিক আশ্চর্য না হয়ে উপায় নেই, কি তার ছন্দের গাঁথুনি; মাঠে তারে, কালো ভালো, খাসী বাসি। তবে এখানে যে জিনিসটি খুব বেশী আশ্চর্যের তা হচ্ছে, কবি কিন্তু ছাগল শব্দটি ব্যবহার করেননি। এই শব্দটিকে তিনি এড়িয়ে গেছেন অতি যত্নে! এর মানে তিনি বাঙালির অনুভূতির ব্যাপারেও তীব্র সজাগ! এক বিচিত্র কারণে ছাগলের প্রতি বাঙালির বিরূপ মনোভাব পরিলক্ষিত হয়, যে সম্পর্কে কবি ওয়াকিবহাল! এখানে তার চিন্তার গভীরতা সত্যিই প্রশংসার দাবীদার! কবি এখানে বলেছেন, তারে ভালোবাসি। কিন্তু স্পষ্ট করে বলেননি তিনি কাকে ভালোবাসেন। তিনি ভালোবাসেন তারে! কাকে? এই প্রশ্নের উত্তরে পাই তারে! এই তারে বলতে কবি বুঝিয়েছেন, তিনি তাকেই ভালোবাসেন, যাকে ভালোবাসা যায়। প্রতিটি মানুষেরই ভালোবাসার কিছু না কিছু থাকে, যা আবার চিরন্তন নয়। সময়ের সঙ্গে পরিবেশের উপর নির্ভর করে মানুষ ভালোবাসে। এই ভালোবাসায় অনেক কিছুই থাকতে পারে। নির্মল বাতাস থেকে সবুজ ঘাস ... প্রেমিকা সবাইকে ভালোবাসা যায়, এমনকি চাইলে ঘরের খিটমিটে মেজাজের মানুষটিকেও ভালোবাসা যায়। এখানেই একজন কবির সার্থকতা! তিনি কাকে ভালোবাসেন এটা স্পষ্ট করে না বলে, বলেছেন তারে। এর মাধ্যমে তিনি পাঠকের ভালোবাসার দুয়ার খুলে দিয়েছেন। তাদের মনের ভালোবাসার দিকটি তুলে ধরেছেন অতি যত্নে! এই কবিতা পড়া মাত্রই পাঠক একটি প্রশ্নবোধক অনুভূতিতে থমকে যাবেন! ঠিক এর পরেই নিজের উত্তরে নিজেই নিজেকে মুক্ত করবেন, আরে তাই তো, সেই তো আমার ভালোবাসা! সে কে, যাকে ভালোবাসা যায়! মনের ঠিক পাশেই পড়ে থাকা সেই স্বত্বা, যা এতদিন অদেখাই ছিল। পাঠক এই কবিতা পড়া মাত্র পরম যত্নে ভালোবাসবেন মনের সেই অনুভুতিকে! খুব সহজ সরল প্রকৃতি আর ভালোবাসার সংমিশ্রণে এক অনবদ্য এই কবিতা। এক নিমেষেই পাঠককে নিয়ে যাওয়া হয়ে সবুজ মুক্ত মাঠের অনাবিল দৃশ্য থেকে মানব মনের গভীর অনুভূতি, ভালোবাসাতে! মাত্র দুটো লাইনেই উঠে এসেছে জীবনের জটিলতম এক উপন্যাস, অথচ এখানে জীবনের কোন দুর্বোধ্যতা নেই। এই দিক থেকে এই কবিতা বর্তমান বাংলা সাহিত্যে বয়ে এনেছে এক অমিয় সুধা। ছন্দ ছাড়া জীবন চলে না, ছন্দ ছাড়া কবিতাও হয় না, কারণ কবিতার মানেই হল জীবনের প্রকাশ। ছন্দে ছন্দে বেঁধে রাখা জীবনের গভীরতাই প্রকাশ পেয়েছে এই কবিতায়! এই কবিতা পড়ার পর অবচেতন মনে একটি আকুল চিত্র ফুটে উঠে – তারে ভালোবাসি, তারে ভালোবাসি, ... লাইনটি মনের মধ্যে ঘুরপাক খেতেই থাকে, ঘুরপাক খেতেই থাকে। কিন্তু মন তৃপ্ত হতে পারে না, তারে ভালোবাসি, ...। এখানেই কবি এবং কবিতার পুরো সফলতা! দ্রষ্টব্যঃ সংসারে নিয়মিত একটি বাড়তি উপার্জনের জন্য বাংলা প্রাইভেট পড়াতে চাই!
ধাঁধা বলত দেখি কোথায় আছে এমন একটি জাতি বন উজারে তাড়িয়ে দিল বাঘের সঙ্গে হাতি? শহর নামে শহর আছে যায় না সবুজ দেখা ধুঁকছে ওরা সব কিছুতে হয় না তবু শেখা? বিষ মিশিয়ে খাচ্ছে খাবার বাড়ছে নানান রোগ ছোট্ট মশাও করতে পারে নতুন ভীতির যোগ? কোথায় আছে এমন জাতি খাচ্ছে নদী খাল নিজের জীবন বাজি রেখে মিথ্যে কথার চাল? উপচে পড়া ভেজাল দিয়ে সবার আছে টাকা ছাড় দেবে কি সুযোগ নিতে পথটা ধরে বাঁকা? পেশায় পেশায় দা কুমড়া হচ্ছে মুখোমুখি এমন জাতির আর কি থাকে পরের দুঃখে সুখী?
বাদল ভরা বর্ষাকালে পকেট জুরে খরা টাকার ব্যাগে দেখেছিলাম দুই টাকার দুই নোট!
ভর্তি পরীক্ষা এবং ছোটদের সম্মান সেগুন চাচা গ্রামে থাকেন। সংসারের অবস্থা তেমন ভালো না, অথচ তিনি অনেক পড়াশোনা করেছেন। আম্মার কাছে শুনেছি তার যা কিছু জমি ছিল সবই না কি কোন এক স্কুলে দিয়ে দিয়েছেন। খালের মাছ নিয়েও তিনি লোকজনের মাঝে নানান কিছু করেন। তিনি এবার ঢাকায় এসেছেন চাচিকে ডাক্তার দেখাতে। তার নিজের শরীরও ভালো না। তাকে আমি বললাম, চাচা, ডাক্তারকে আপনার শরীরটা দেখালেও ভালো হত, ঢাকাতে এসেছেন যখন। সেগুন চাচা হেসে বললেন, পুরানো শরীর, সমস্যা তো কিছু থাকবেই! তারপরেও! থাক বাবা, যে জিনিসের মেয়াদ একেবারে শেষের দিকে, সেটা নিয়ে কিছু না করাই ভালো। তবে বাবা, আজকে আসার পথে একটা কিছু মাথায় এল! বুঝতে পারছি এবার তিনি একটা কিছু নিয়ে শুরু করবেন। যতবারই তিনি এসেছেন, অথবা আমি তার বাড়িতে গেছি, ততবারই এটা ওটা নিয়ে টার কথা থাকবেই। জানতে না চাইলেও তিনি বলবেন, তাই ভদ্রতা করে বললাম, কি চাচা! দেশের বয়সটা বেশি না বাবা, এর যত্ন নিলে সামনে অনেক ভালো হবে। দেশের আবার আলাদা যত্ন কি? সব কিছুরই আলাদা যত্নের দরকার আছে। এই যে বিশ্ববিদ্যালয়ে ভর্তি পরীক্ষার সময় ছোট ছোট বাচ্চারা এখানে ওখানে যাচ্ছে, ওদের যাতায়াত ফ্রি করে দিলে কেমন হয়? ফ্রি করার দরকার কি? আর কেই বা ফ্রি করতে যাবে? সরকার? একবার ভেবে দেখ, এরাই তো একদিন ডাক্তার হবে, ইঞ্জিনিয়ার হবে, বড় অফিসার হবে, তুমিই বল, ওরা কি না হবে? এটা বুঝলাম, কিন্তু ওদের যাতায়াত ফ্রি করার দরকার কি! এই ফ্রি করার মানে হল ওদের প্রতি একটু বেশি আদর দেখানো, এটাকে তুমি ওদের প্রতি সম্মানও বলতে পার! কিন্তু কেন? ওরা যখন বড় হবে, তখন ওদের প্রতি এই সামান্য সম্মানটা ওদের চোখে অনেক বড় হয়ে দেখা দেবে, মানুষের প্রতি, দেশের প্রতিও ওদের সম্মান বেড়ে যাবে, তাই না! কিন্তু সবাই কি এভাবে ভাববে? সবাইকে কেন ভাবতে হবে, কয়েকজন ভাবলেই হল, আস্তে আস্তে অনেকেই এরকম করে ভাবতে শিখবে, বড় হয়ে দেশের এবং দশের জন্যে সম্মান নিয়ে কাজ করবে। কিন্তু ওদের কে ফ্রি যাতায়াত করতে দেবে? সবাই, ওর হাতে আইডি কার্ড থাকলেই, যে কোন বাস বা ট্রেন ওদেরকে একটি ফ্রি টিকিট দেবে! কিন্তু ... দেখ বাবা, এখন আমাদের কারোরই টাকার খুব একটা অভাব নেই, যারা ভর্তি পরীক্ষা দিতে যাচ্ছে হয়ত ওদেরও তেমন টাকার অভাব নেই। তাহলে? আমরাও যে ওদের জীবনের সঙ্গে যুক্ত আছি এটাই ওদেরকে বুঝতে দেয়া, দেখ সামান্য একটি টিকিটের মাধ্যমেই ওদের জীবনের অংশ হয়ে যাওয়া, কম বড় কথা, আর ওরাই তো আমাদের ভবিষ্যৎ! এবার ভাবনায় পড়ে গেলাম। যারা চান্স পাবে ওদেরটা দিতে খারাপ লাগবে না। কিন্তু সবাইকে কেন ফ্রিতে টিকেট দিতে যাবে। আর তখন যাতায়াত ফ্রিতে পাওয়ার জন্যে অনেকেই জাল এডমিট কার্ড বানাবে। সমাজটাকে আর নষ্ট করবে! কথাগুলো বেশ গুছিয়ে চাচাকে বললাম। তিনি শুনে হাসতে লাগলেন। হাসি শেষ করে বললেন, কয়টা ছেলেমেয়ে ভর্তি পরীক্ষা দিতে যায়? ওদের জন্যে পুরো দেশের মানুষ এটা করতে পারবে না! দুই একজন তো জালিয়াতি করবেই, কিন্তু এক সময় দেখবে ওরা নিজেরাই নিজেদের সম্মান ধরে রাখতে শিখবে! ছোট বয়সেই মানুষকে সম্মান দিতে হয়, তাহলেই ওরা নিজেদের সম্মান ধরে রাখতে শিখবে! কিন্তু চাচা, ধরেন ওদের ভর্তি পরীক্ষার আগে নানান জায়গায় ঘুরতে থাকল, তখন ... হা হা, তুমি দেখি একেবারে কাছা মেরে লেগেছ, ভর্তি পরীক্ষার তিন দিন আগেই শুধু যায়াতাত ফ্রি, এডমিট কার্ডে তো ভর্তি পরীক্ষার তারিখ দেয়াই থাকে! এর পরেই তিনি তার নিজের জীবনের ইতিহাস খুলে বসলেন। কবে পরীক্ষা দিতে গিয়ে কার বাসায় ছিলেন, ওরা কেমন করে তার যত্ন করেছে, ... এক ফাঁকে বলেও বসলেন, চাইলে বিশ্ববিদ্যালয়গুলো ওদের ভর্তি ফি না নিলেও পারে! এই কথা শুনে আমি আঁতকে উঠে বললাম, তিনি বলছেন কি! এটা ভর্তি পরীক্ষার মৌসুম, আমাদের মত অনেকেই এর অপেক্ষায় থাকে। বেশ কিছু টাকা উপার্জন হয়! আমি বললাম, না চাচা, আপনি এটা ঠিক বলেননি। একটি ভর্তি পরীক্ষার জন্যে অনেক খরচ আছে, অনেক কাজ করতে হয়, অনেক লোকের ... কিন্তু কত টাকা! একটি দেশের ভবিষ্যতের জন্যে এগুলো কোন টাকা হল, বিশ্ববিদ্যালয়ের বাজেটে রাখলেই হল, আর যারা বেশি কাজ করেন তাদেরকে বিশ্ববিদ্যালয় থেকেই কিছু টাকা দেয়া হোক। কিন্তু তারপরেও, আমরা বেশ কয়েকটা টাকা পাই, ঐ দিয়ে ... বাবা, তোরা বিশ্ববিদ্যালয়ের শিক্ষক হয়ে দেশের জন্যে ঐ কয়টা টাকা ছাড়তে পারবি না, সেই টাকা দিয়ে কি তিন দিনও তোর সংসার চলবে! সবাই কি টাকা ছাড়া কাজ করতে চাইবে, পরীক্ষার ডিউটি, প্রশ্ন বানানো ... তুমি শুধু টাকা টাকা করছ কেন, এটা তো টাকার কথা না, তুমি বাবা ছোটদের সম্মান দিতে যাচ্ছ, একটা কিছু শুরু করতে যাচ্ছ, এর থেকেই ওরা নিজেরা দেশকে সম্মান করতে শিখবে, দেশের মানুষকে সম্মান করতে শিখবে, ভবিষ্যতে দেশটা অনেক ভালো হবে, এই দেশটা যে ষোল কোটি মানুষের, ছোট অবস্থায় মানুষের সম্মান করলে ... সেগুন চাচা বেশ রেগেই কথা গুলো বললেন। বয়স হয়ে গেলে তারা আর রাগ কন্ট্রোল করতে পারেন না। ভাবনাও ঠিকভাবে ভাবতে পারেন না। আমি তার সঙ্গে কিছুতেই একমত হতে পারছি না। এটা ভর্তি পরীক্ষার মৌসুম। আমরা অনেকেই ভর্তি পরীক্ষার অপেক্ষায় থাকি। প্রতিটি ভর্তি পরীক্ষার টাকা দিয়েই আমরা চলে যাই আমাদের প্রিয় খাবার দোকানে। দোকানটি অনেক দামি, খাবারও ভালো। তবে সেই দোকানে যাওয়ার একটিই কারণ, ওরা আমার মেয়েকে একটি কাপ কেইক ফ্রি দেয়! তখন ওর চোখ মুখ জ্বলজ্বল করে। অথচ কাপ কেইকটার দাম খাবারের দামের তুলনায় কিছুই না। আমার মেয়েকে আমরা অনেকবার বলেছি, চল অন্য দোকানে খাই, খেয়ে ফেরার পথে তোকে একটা না এক ডজন কাপ কেইক কিনে দেব। কিন্তু ও কিছুতেই রাজি হয় না।
টাকার নেশা নেশাগ্রস্তদের কারণে সমাজে মাদক ছড়িয়ে যায়নি, সমাজে মাদক ছড়িয়ে গেছে টাকার নেশার কারণে। নকলবাজ আর অবুঝ ছাত্র ছাত্রিদের জন্যে সমাজে নকল, প্রশ্নফাঁস, ভর্তি জালিয়াতি ছড়িয়ে যায়নি, এগুলোও ছড়িয়ে গেছে টাকার নেশার কারণে! 
সমাজ, শিক্ষা, মাদক, এবং নেশা নেশাগ্রস্তদের কারণে সমাজে মাদক ছড়িয়ে যায়নি, সমাজে মাদক ছড়িয়ে গেছে টাকার নেশার কারণে। নকলবাজ আর অবুঝ ছাত্র ছাত্রিদের জন্যে সমাজে নকল, প্রশ্নফাঁস, ভর্তি জালিয়াতি ছড়িয়ে যায়নি, এগুলোও ছড়িয়ে গেছে টাকার নেশার কারণে! নিজের সন্তান সহ প্রতিবেশি এবং সমাজের জন্যেও কিছুটা সময় রাখুন, অতিরিক্ত টাকার মোহ থেকে দূরে থাকুন, তবেই হয়ত সমাজ থেকে মাদক, নকল, প্রশ্নফাঁস, ভর্তি জালিয়াতি ... এসব দূর হবে। বিশেষ করে সমাজ থেকে একদিন হয়ত অভিযোগও দূর হবে, এবং সমাজে ফিরে আসবে স্বস্তি! এই সমাজ আমার, আপনার, সবার, এবং এই সমাজেই আমাদেরকে বাঁচতে হয়। 
ঢাকা বিশ্ববিদ্যালয় হয়ে উঠুক আমাদের একই মাটি এবং একই পরিবেশে থেকেও আম গাছে আম ধরে, জাম গাছে জাম ধরে, এবং কাঁঠাল গাছে কাঁঠাল ধরে। আম, জাম, এবং কাঁঠাল প্রতিটি ফলেরই বিশেষ বিশেষ গুণ আছে যা মানুষের শরীরের জন্যে খুবই দরকারি। ঠিক একই ভাবে একই বিশ্ববিদ্যালয়ে পড়েও একেক জন ছাত্র একেক রকম দক্ষতা অর্জন করতে পারে। সবাইকেই শুধু ভালো ফলাফল করতে হবে তাই নয়, ভালো ফলাফলের বাইরেও জীবনে অনেক কিছুর প্রয়োজন আছে। একটি বিশ্ববিদ্যালয় প্রতিজন ছাত্রের জন্যেই ভিন্ন একটি পরিবেশ। এটা নির্ভর করে একজন ছাত্রের মানসিকতা, তার বেড়ে উঠা থেকে বর্তমান চাওয়া পাওয়া সহ অনেক কিছুর উপর। বিশ্ববিদ্যালয়ে পড়তে আসা প্রতিজন ছাত্রই মেধাবী। মেধার সঙ্গে তার আগ্রহের উপর ভিত্তি করেই একজন ছাত্র বিশ্ববিদ্যালয়ে নিজেকে বিভিন্ন ভাবে গড়ে তুলতে পারে। তবে শুধুমাত্র ব্যক্তি সফলতা দিয়েই একটি বিশ্ববিদ্যালয়ের সার্থকতা পরিমাপ করা যায় না। এখানে অনেক ব্যর্থতাও আছে, মনে রাখতে হবে যে একটি বিশ্ববিদ্যালয় মানেই স্বর্গ নয়! ঢাকা বিশ্ববিদ্যালয় একটি যথার্থ বিশ্ববিদ্যালয় কি না, আমি জানি না। কিন্তু আমাদের দেশের প্রেক্ষাপটে এখানে ভর্তির সুযোগ পাওয়াটা অনেক কঠিন একটি ব্যাপার। আমার পরিচিত যে কেউ এখানে ভর্তির সুযোগ পেলে আমি খুশি হই, অনেক খুশি হই, আমি যখন নিজে এখানে ভর্তির সুযোগ পেয়েছিলাম, আমি নিজেও অনেক খুশি হয়েছিলাম। আজকের জীবনে যা কিছু করে খাচ্ছি তার পেছনে ঢাকা বিশ্ববিদ্যালয়ের আছে বিশেষ একটি ভূমিকা। ঢাকা বিশ্ববিদ্যালয়ের শিক্ষকদের কাছ থেকে যা কিছু জেনে নিয়েছি, তা দিয়ে আমার মত অনেকেই জীবন চালিয়ে নিচ্ছি। অনেকে নিজেদের আরো অনেক দূর এগিয়ে নিয়ে গেছেন, হয়ত তাদেরও শুরুটা হয়েছিল ঢাকা বিশ্ববিদ্যালয়ে, অথবা তার আগে, অথবা পরে। আবার নানান কারণে ঢাকা বিশ্ববিদ্যালয় থেকে ঝড়ে পরা ছাত্রের হারও খুব একটা কম নয়। এর জন্যে একজন ছাত্রের নিজস্ব যেমন দায় আছে, তেমনি ঢাকা বিশ্ববিদ্যালয়েরও দায় আছে। এখানে বর্তমানে যারা শিক্ষক আছেন, তারাও মেধাবীদের মাঝেও মেধাবী। শুধু তাই নয়, তারা অনেক পরিশ্রমীও। আজ যারা ঢাকা বিশ্ববিদ্যালয়ের শিক্ষক, তাদের বেশির ভাগই ছাত্র জীবনে কঠোর পরিশ্রম করেছেন। এর পর আবার উচ্চ শিক্ষার জন্যে আরো অনেক পরিশ্রম করেছেন। এর মাঝেই নানান সফলতার স্বীকৃতি স্বরূপ তারাই এখন ঢাকা বিশ্ববিদ্যালয়ের শিক্ষক হতে পেরেছেন। তাই বলে দুই একটি ব্যতিক্রম থাকতে পারবে না, তা কিন্তু নয়। এটা তো সত্য, বর্তমান ছাত্ররা বর্তমান শিক্ষকদের কাছেই শিক্ষা লাভ করছেন। এদের অনেকেই উন্নত বিশ্বের অনেক নাম করা বিশ্ববিদ্যালয়ে যাবে উচ্চশিক্ষা লাভ করতে, যেমন করে আগে অনেকেই গেছে। এবং এদের অনেকেই উচ্চশিক্ষা শেষে উন্নত বিশ্বের নামকরা বিশ্ববিদ্যালয়ে শিক্ষক বা গবেষক হয়ে সম্মানের সঙ্গে কাজও করবে। অনেক সময় উন্নত বিশ্বের অনেক বিশ্ববিদ্যালয়ের মান টেনে এনে ঢাকা বিশ্ববিদ্যালয়ের মানের তুলনা করা হয়। কিন্তু এই তুলনা করতে গিয়ে উন্নত বিশ্বের সামগ্রিক পরিবেশ এবং সাধারণ মানুষের মানসিকতার সঙ্গে আমাদের সামগ্রিক পরিবেশ এবং আমাদের মানসিকতার তুলনা করতে খুব একটা চোখে পড়ে না। পরিবেশ এবং সামগ্রিক মানসিকতার প্রতিফলন অবশ্যই প্রতিটি প্রতিষ্ঠানে থাকার কথা। ঢাকা বিশ্ববিদ্যালয় মানেই নীতি নৈতিকতার অভয়ারণ্য এই আশা থাকাটা ভালো, তাই বলে শুধুমাত্র ঢাকা বিশ্ববিদ্যালয়েই সমস্ত ভালো কিছু আশা করা যুক্তিযুক্ত নয়! কারণ ঢাকা বিশ্ববিদ্যালয় কোন বিচ্ছিন্ন দ্বীপ নয়। বরং ঢাকা বিশ্ববিদ্যালয় হল আমাদের শিক্ষা সংস্কৃতি এবং রাজনীতির রীতিমত মিলনস্থল, যার ফলে এখানকার পরিবেশের জটিলতাটা রীতিমত দুর্বোধ্য। একটু ভিন্ন ভাবে বলতে গেলে, আমাদের দেশ এবং এর জ্ঞান বিজ্ঞান পরিবেশ ... কোথায় ঢাকা বিশ্ববিদ্যালয়ের ছাপ নেই! দেশের প্রাচীনতম শিক্ষা প্রতিষ্ঠান হিসেবে দেশের জন্যে এর আছে বর্ণাঢ্য ঐতিহ্য। কোন প্রকার প্রমাণ ছাড়াই বলা যায় রাষ্ট্র এবং সমাজ যন্ত্রের দক্ষ জনশক্তির সবচে বড় অংশটাই কোন না কোন ভাবে ঢাকা বিশ্ববিদ্যালয়ের সঙ্গে জড়িত! এ কথা ঠিক, শুরুর ঢাকা বিশ্ববিদ্যালয়ের সঙ্গে আজকের ঢাকা বিশ্ববিদ্যালয়ের ফারাক অনেক বেশি। পরিবর্তন এবং বিবর্তন দুটোই হয়েছে, বেড়েছে তার কলেবর। একই সঙ্গে এসেছে পরিবেশ এবং পুরো মানসিকতায় ব্যাপক পরিবর্তন। যা ঢাকা বিশ্ববিদ্যালয়ের মাঝেও অনেক বড় বড় ছাপ ফেলেছে, ইতিবাচক এবং নেতিবাচক দুভাবেই। তবে ঢাকা বিশ্ববিদ্যালয় নিয়ে কিছু বলতে পারাই যেন আমাদের বড় একটি উল্লাস, বিশেষ করে নেতিবাচক কথায়। ঢাকা বিশ্ববিদ্যালয়ের পরিবেশ, শিক্ষক, এবং প্রশাসন নিয়ে অনেকেই মুখর। সোশ্যাল মিডিয়ার কারণে নেতিবাচক কথাগুলো আরো দৃষ্টিকটু পর্যায়ে চলে যায়। দায়িত্বশীল অবস্থানে থেকেও অনেকেই এগুলো আবার উসকে দিয়ে থাকেন। এর উপর আছে ব্যক্তি ব্যর্থতার নানান টানাপোড়েন। ঢাকা বিশ্ববিদ্যালয়ের সার্টিফিকেট, এবং এখানকার শিক্ষকদের সুপারিশেও যারা উচ্চশিক্ষায় বিশেষ অবদান রাখতে পেরেছেন, তাদেরকেও দেখা যায় এই বিশ্ববিদ্যালয় নিয়ে কঠোর নেতিবাচক সমালোচনা করতে। বস্তুনিষ্ঠ সমালোচনা চিন্তা চেতনার পরিস্ফুটনে বড় একটি ভূমিকা রাখতে পারে। তাই বলে এক পেশে নেতিবাচক সমালোচনা কখনোই ঢাকা বিশ্ববিদ্যালয়কে মর্যাদার উচ্চ আসনে নিয়ে যায় না। একটা কথা মনে রাখতে হবে, আমাদের সবার ব্যক্তি আশা আকাঙ্ক্ষা বাস্তবায়নের দায় ঢাকা বিশ্ববিদ্যালয়ের ছাত্র, শিক্ষক, বা প্রশাসন কারোরই নয়। তাদের নিজেরও সব আশা আকাঙ্খার বাস্তবায়ন তারা নিজেরা করতে পারেন না। দেশের অন্য সব প্রতিষ্ঠানের মত ঢাকা বিশ্ববিদ্যালয়েরও অনেক সীমাবদ্ধতা আছে। একই সঙ্গে ঢাকা বিশ্ববিদ্যালয় নিয়ে আমাদের গর্বেরও যেন শেষ নেই। মাঝে মাঝে অবস্থা দৃষ্টে মনে হয় – “ঢাকা বিশ্ববিদ্যালয়ে ভর্তি হতে পারলে মানুষ নিজেকে নিয়ে গর্ব করে। এখানে ভালো রেজাল্ট করতে পারলে মানুষ নিজেকে নিয়ে গর্ব করে। এখানে শিক্ষক হতে পারলে মানুষ নিজেকে নিয়ে গর্ব করে। এখানকার পরিচয় দিতে পারলে মানুষ নিজেকে নিয়ে গর্ব করে। এর আশে পাশে থাকতে পারলে মানুষ নিজেকে নিয়ে গর্ব করে। এখানে বেড়াতে আসতে পেরে মানুষ নিজেকে নিয়ে গর্ব করে। একে নিয়ে একটা দুটো কড়া কথা বলতে পারলে মানুষ নিজেকে নিয়ে গর্ব করে। এমন কি, এর গায়ে কালিমা লেপন করতে পারলেও মানুষ নিজেকে নিয়ে গর্ব করে; এ যেন সত্যিই বাংগালি জাতির জন্যে এক ভয়ানক গর্বের স্থান।” ঢাকা বিশ্ববিদ্যালয়ে পড়তে পারার আনন্দ আছে। ভর্তি পরীক্ষা দিয়েই মেধাবীরা এখান ভর্তি হয়ে থাকেন। তবে এই নিয়ে বিশেষ গর্বের কোন কারণ থাকতে পারে না। এই দেশের অনেক অনেক ভালো ছাত্ররাও এখানে পড়েনি, ভর্তির সুযোগ পেয়ে এবং ভর্তির সুযোগ না পেয়ে। তাই বলে কি তাদের জীবন শেষ হয়ে গেছে। পৃথিবীর কেন, এই দেশেই অনেক অনেক কীর্তিমান মানুষ আছেন যারা কোন ভাবেই ঢাকা বিশ্ববিদ্যালয়ের সঙ্গে জড়িত নন। তাই শুধুমাত্র ঢাকা বিশ্ববিদ্যালয়ের সঙ্গে যুক্ত থাকতে পারাই কোন গর্ব হতে পারে না। একই সঙ্গে ঢাকা বিশ্ববিদ্যালয় পরিবার বলেও কিছু থাকার কথা নয়। এটি একটি শিক্ষা প্রতিষ্ঠান, এখানে ছাত্ররা আসবে, লেখাপড়া শেষ করে যে যার পছন্দের পেশায় চলে যাবে। এখানে যারা শিক্ষক হবেন, তাদের জন্যেও এটি একটি চাকরি, কর্মচারীদের জন্যেও তাই। সুতরাং ঢাকা বিশ্ববিদ্যালয় পরিবার বলে বাড়তি গর্বের তেমন সুযোগ থাকতে পারে না। তবে দেশের ইতিহাসে ঢাকা বিশ্ববিদ্যালয়ের ঐতিহ্যপূর্ণ ভূমিকার কথা টেনে এনে বলা যায়, পুরো বাংলাদেশই একটি ঢাকা বিশ্ববিদ্যালয় পরিবার। আমাদের দেশের প্রেক্ষাপটে ঢাকা বিশ্ববিদ্যালয় অবশ্যই একটি বিশেষ প্রতিষ্ঠান। বিশ্বের কাছেও এটি একটি পরিচিত নাম। এখানকার মেধাবী ছাত্র শিক্ষকের কারণেই ঢাকা বিশ্ববিদ্যালয়ের এই পরিচিতি। তবে এটাও সত্য কালে কালে ঢাকা বিশ্ববিদ্যালয়েও নেতিবাচক অনেক কিছুরই আগমন ঘটেছে, পত্র পত্রিকায় প্রায়ই বড় বড় রিপোর্ট চলে আসে। তখন মনে হয় ঢাকা বিশ্ববিদ্যালয়ের সঙ্গে যেন বুড়িগঙ্গা নদীর অদ্ভুত একটি মিল। যে বুড়িগঙ্গা নদীর কারণে আজকের এই ঢাকা শহর, এর পানি আগের মত নির্মল আর বিশুদ্ধ নেই। নানান জঞ্জালে আজ বুড়িগঙ্গা পরিপূর্ণ। তারপরেও আজও এই বুড়িগঙ্গায় নৌকা চলে। মানুষ এখানে গোসল করে, এই পানি দিয়ে ফসল ফলায়। এই নদী পার হয়ে অনেক মানুষই পৃথিবীর নানা প্রান্তে চলে যাচ্ছে। ঢাকা বিশ্ববিদ্যালয়ও ঠিক তাই। কালের অনেক জঞ্জাল এখান অভিশাপের মত বাসা বেঁধেছে। এর মাঝেই নতুন ছাত্ররা আসছে, লেখাপড়া করছে, তারপর দেশ সহ বিশ্বের নানা দেশে ছড়িয়ে ছিটিয়ে যাচ্ছে, রাখছে নিজেদের সফলতার নানান স্বাক্ষর। মাঝে মাঝে দুই একজন যে হারিয়ে যায় না, তাও না। তবে বুড়িগঙ্গা নদী আর ঢাকা বিশ্ববিদ্যালয়ের মধ্যে বড় একটি পার্থক্যও আছে। প্রতিবছর বর্ষার পানি বা বন্যাতে বুরিগঙ্গার কিছু জঞ্জাল ভেসে যায়। কিন্তু ঢাকা বিশ্ববিদ্যালয়ের জঞ্জাল সরানোর মত বছর বছর কোন বন্যা দেখা যায় না। বরং একটি বিশ্ববিদ্যালয়ের একবার জঞ্জাল জমতে শুরু করলে, জঞ্জাল জমতেই থাকে, জমতেই থাকে। আমরা যদি জঞ্জাল মুক্ত বুড়িগঙ্গা বা কালের অভিশাপ মুক্ত আমাদের স্বপ্নের ঢাকা বিশ্ববিদ্যালয় চাই, তাহলে আমাদেরই এগিয়ে আসতে হবে। এত দিনের জঞ্জাল একদিনে পরিষ্কার করার উপায় নেই, একদিনে পরিষ্কার করতে পারলেও তা টিকবে না, এর সঙ্গে দরকার আমাদের মানসিকতার পরিবর্তন এবং শিক্ষা। তবুও যদি আমরা পরিবর্তন চাই, তাহলে আজ থেকেই শুরু করতে হবে, এবং শুরুটা হতে হবে আমাদের সন্তানদের দিয়ে, ওদেরকে শিক্ষা দিতে হবে, যেন ওরা যেখানে সেখানে ময়লা না ফেলে। ওদেরকে শিক্ষা দিতে হবে যেন ঠিক সময়ে ক্লাসে হাজির হতে পারে, একটি বই পড়ে যেন জ্ঞান অর্জন করতে পারে, ওদের মানসিকতার পরিবর্তনে আমাদের সচেষ্ট হতে হবে এবং এর জন্যে ওদেরকে সময় দিতে হবে। অভিযোগ সহ অহেতুক সমালোচনার মানসিকতা থেকে আমাদের বেরিয়ে আসতে হবে। মনে রাখতে হবে এই ঢাকা বিশ্ববিদ্যালয় আমাদের সবার। এর পাশে দাঁড়াতে হবে। আমাদের সামান্য মানসিকতার পরিবর্তনের কারণেই হয়ত একদিন আমাদের সন্তানেরাই একে নিয়ে যাবে বিশ্বমানের সর্বোচ্চ শিখরে। যে সন্তানেরা ঢাকা বিশ্ববিদ্যালয়ের নানান প্রতিকূলতার মাঝে থেকেও নিজেকে নিয়ে যায় দক্ষতার চূড়ান্ত পর্যায়ে, তারাই একদিন ঢাকা বিশ্ববিদ্যালয়কেও নিয়ে যাবে এক স্বপ্নের বিশ্ববিদ্যালয়ে, এই বিশ্বাস রেখে ঢাকা বিশ্ববিদ্যালয়কে নিজের বলে ভাবতে হবে, ঢাকা বিশ্ববিদ্যালয়ের পাশে দাঁড়াতে হবে। যেন ঢাকা বিশ্ববিদ্যালয় হয়ে উঠতে পারে আমাদের সবার। একই ভাবে দেশের সমস্ত বিশ্ববিদ্যালয় হয়ে উঠুক আমাদের, প্রতিটি বিশ্ববিদ্যালয়েরই নিজস্ব একটি সফলতা আছে, কোন ভাবেই এগুলো খাটো করে দেখার কোন অবকাশ নেই। এই বিশ্ববিদ্যালয়গুলোতেই আমাদের সন্তানরা লেখাপড়া করে, যারা শুধু আমাদের সন্তান নয়, ওরা আমাদের দেশ সহ পুরো বিশ্বের ভবিষ্যৎ, ওদের দক্ষতায় যেমন আমাদের দেশ এগিয়ে যাবে, তেমনি এগিয়ে যাবে পুরো বিশ্ব। বিশ্ববিদ্যালয়গুলোতে যারা শিক্ষকতা করেন, তাদের সবার জীবনেই সফলতা আছে, পড়াতে গিয়ে এবং গবেষণা করতে গিয়ে তারাও কঠোর পরিশ্রম করেন, এবং অবশ্যই তারা আমাদের দেশের গর্ব। তবে সবখানেই কিছু না কিছু ব্যতিক্রম থাকবে, বলতে গেলে এটাও এক রকম স্বাভাবিক। এইটুকু মেনে নিয়েই বিশ্ববিদ্যালয় ঘিরে আমাদের মানসিকতায় পরিবর্তন আসুক, দেশের সমস্ত বিশ্ববিদ্যালয় হয়ে উঠুক আমাদের, একই সঙ্গে আমরা নিজেরাও যেন হয়ে উঠতে পারি আমাদের নিজেদের, আমাদের দেশের, এবং বিশ্বময়ের! 
বিলেকাসার জ্ঞান “যাহা কিছু বিদ্যা শিক্ষা অর্জন করিয়াছি তাহাতে গরু আর ছাগলের পার্থক্য লইয়া গুছাইয়া প্রবন্ধ লিখিতে পারি সন্দেহ নাই। কিন্তু কাচ্চি বিরিয়ানি আর গরুর তেহারি বলিয়া না দিলে কোন মতেই ছাগল আর গরুর মাংস আলাদা করিবার শক্তি আমার নাই!”
ঢাকা গুরগুরিপা রিটেন নেয়ার পর তিন জনকে সিলেক্ট করেছি। এই তিনজন থেকে একজনকে নেব। এই তিনজনেই ভালো করেছে। তবে একজনের খাতা একটু বিশেষ ভালো। টু দ্যা পয়েন্ট উত্তর, একটুও বেশি লিখেনি। লাঞ্চের পর ভাইভা নিলাম। আমার সঙ্গে আরো দুজন ছিলেন। আমরা সেই একজনের ব্যাপারেই মত দিলাম। খাতার মত ভাইভাতেও তার সপ্রতিভ কিন্তু টু দ্যা পয়েন্ট উত্তরে আমরা সবাই খুব খুশি। নিজের ঘরে এসে ছেলেটার সিভি হাতে নিলাম। সিভিতেও বাড়তি কিছু লেখা নেই। কিন্তু অনার্স আর মাস্টার্সের পাশে প্রতিষ্ঠানের নাম দেখে আমার হাত কেঁপে উঠে। দুটোতেই রেজাল্ট অনেক ভালো, কিন্তু প্রতিষ্ঠানের জায়গায় নাম লেখা – ঢাকা গুরগুরিপা! বুঝতে পারছি না, এটা কি নতুন জাতের প্রাইভেট বিশ্ববিদ্যালয়, না অন্য কিছু। গুগল করে দেখলাম, এই নামে কিছু নেই। যত নতুনই হোক না কেন, নামটা আমার জানা থাকা উচিৎ, আর বিশেষ করে নতুন খুব কম বিশ্ববিদ্যালয়ই আছে যেখানে ফিজিক্সেও ডিগ্রি দেয়া হয়! ওরা তখনও ফিরে যায়নি বলে ছেলেটাকে অফিসে ডেকে আনলাম। ওর প্রতিষ্ঠান নিয়ে সরাসরি প্রশ্ন করা যায় না বলে, অনেক কিছুই জিজ্ঞেস করলাম। বাইরে পড়তে যাওয়ার ইচ্ছে আছে কি না, গেলে কোথায় যাবে ... সব কিছুতেই ছেলেটার সরাসরি উত্তর, ও বাইরে যাবে, অ্যামেরিকার শিক্ষার প্রতি ওর খুবই আগ্রহ, ... শেষে গিয়ে বললাম, ঢাকা গুরগুরিপা কি প্রাইভেট প্রতিষ্ঠান? জি না, এটা পাবলিক! একেবারেই নতুন হয়ছে তাই না? জি না, এটা বেশ পুরানো! সরি, আমি নামটা সুনিনি তো, ওখানে কি অনেক ছাত্র ভর্তি হয়? জি! এটা কোথায় বলত, অফিস শেষে একদিন তোমার সঙ্গে চলে যাব! শাহবাগের এই পাশে! ডায়াবেটিস হাসপাতালের দিকে? জি না, এই পাশে! চান খাঁর পুলের পেছনে? জি না, তার আগেই। তাই, কখনো চোখে পড়েনি, অথচ ওদিক দিয়েই আমি যাতায়াত করি! আসলে হয়েছি কি স্যার, এবার ছেলেটার মুখ একটু কাঁচুমাচু। বলে ফেল, এখান গোপন করার কিছু নেই, তুমি অনেক ভালো করেছ, আমরা তোমাকেই নেব বলে ঠিক করেছি, এখানে ... আসলে স্যার নামটা আমার ঠিক করা! মানে? স্যার, ইদানীং অনেকেই বলছে এটা আর বিশ্ববিদ্যালয় নেই, কেউ বলে কলেজ হয়ে গেছে, কেউ বলে স্কুল, কেউ বলে বিসিএস কোচিং সেন্টার, আবার অনেকেই বলে এটা আসলে একটা কিন্ডারগার্টেন, অথচ আমি যখন ভর্তি হয়েছিলাম, তখন এটাকে বিশ্ববিদ্যালয় ভেবেই ভর্তি হয়েছি, আমার পুরো পরিবার আনন্দিত হয়েছিল, পাশও করেছি বিশ্ববিদ্যালয় ভেবেই! তো! কিন্তু এত কিছু দেখে আমি নিজে নিজেই এর নাম বদলে দিয়েছি, যেন কোথাও কোন প্রশ্নের সম্মুখীন হতে না হয়! বুঝতে পারলাম না! কেউ একে বিশ্ববিদ্যালয় বললেও ভালো, কিন্ডারগার্টেন বললেই আমার কি, আমি ঠিক করেছি এখন থেকে এর নাম হবে ঢাকা গুরগুরিপা! এর মানে কি? এর কোন মানে নেই, যে যেভাবে দেখে! তুমি কি তাহলে ঢাকা বিশ্ববিদ্যালয়ে পড়াশোনা করেছেন, যা কি শাহবাগের এই পাশে, মানে আমাদের ঢাকা বিশ্ববিদ্যালয়ে! সামনে বসা ছেলেটা হ্যাঁ সুচক মাথা নাড়ল! 
গল্প শীতের থমথমে রাত। টানা তিন দিন ধরে ঝুম বৃষ্টি পড়ছে। থামবে বলে মনে হচ্ছে না। প্রত্যান্ত গ্রামের অঞ্চল। আশ পাশের দশ ইউনিয়নেও ইলেক্ট্রিসিটি নেই। আমার স্ত্রী বসে আছে খোলা উঠোনের চুলা জ্বালিয়ে। অনেক দিন পর তার সখ হয়েছে বিফ স্টেইক বানাবে। আমার মত অমতে তার কিছু যায় আসে না। তবুও আমি তার কাছে বসে আছি। চুলায় জ্বলছে গ্যাসের ঝিরঝিরে নীলাভ আলো। ঐ দেখে আমি আমার স্ত্রীকে বললাম, দুই কাপ ঘন দুধ চা বানালে কি হয়! আমার স্ত্রী রেগে গেল না। আকাশের দিকে তাকিয়ে বলল, এখন আর চা খেতে ইচ্ছে করছে না। তুমি বরং দুই কাপ গাঢ় করে এক্সপ্রেসো বানিয়ে ফেল। তার না কি খুব কড়া কফি খেতে ইচ্ছে করছে। সাধু পূর্ণিমার এই ভর দুপুরে আমি তার কথা ফেলতে পারি না। আমি চলে যাই বাড়ির পেছনের বড় শপিং মলে। এটা আমাদের বাড়ির ঠিক পেছনেই। দুটো শিমূল গাছ, তার পরেই মাঝারি একটা বাঁশ ঝাড়। এই দুটো পেরলেই আমাদের সেই পুরানো খেলার মাঠ! আমার স্ত্রীর সঙ্গে আমার প্রেম ছিল না। আমার প্রেম ছিল মার্গারিটার সঙ্গে। খালের আগেই ওদের বাড়ি। ওর বাবা ছিল মস্ত ইঞ্জিনিয়ার, না হয় বিজ্ঞানী। আমি বুঝেছিলাম তার হাতে বড় লম্বা পাইপ দেখে। বাঁশের কঞ্চির এত বড় পাইপ আর কারো ছিল না। কিন্তু মার্গারিটা ছিল একেবারেই অন্য রকম। ওর ঘন কোঁকড়ানো চুলের ভেতর ছিল শাপলা ফুলের হাতছানি। আমি জানতাম মার্গারিটা কি পছন্দ করে। ওর পছন্দ ছিল, ... কিন্তু এই কথাটা আমি আমার স্ত্রীর সঙ্গে বলতে পারি না। মার্গারিটার নাম শুনলেই জ্বলে উঠে, না হয় জ্বালিয়ে দেয়। ঘরের বড় যে মটকাটা সেটা মার্গারিটার খালার দেয়া। কিন্তু আমার স্ত্রী কখনোই সেখানে ম্যাপল ফ্রুট রাখবে না। আমিও কিছু বলিনি। আমাদের ক্ষেতের সমস্ত চেরি রাখে ওয়ারড্রবের এক পাশে। তবে আজ আমি আর দেরি করি না। তাড়াতাড়ি ফিরে এসে আমি আমার স্ত্রীকে পাইনঅ্যাপল সিরাপ বানিয়ে নেই। ঘন শীতের ঝিম ধরানো উষ্ণতায় আমরা দুজনেই ডুবে যাই ভালোবাসায়। আমাদের হাতে বড় বড় দুটো মগ, তখনও চুলা জ্বলছে। ইচ্ছে করছে আমি সাঁতার দেই চুলার এমাথা ওমাথা ধরে। কিন্তু আমার ধারণা আমার স্ত্রী আমার হাত ছেড়ে দেবে না। আমার কথার প্রমাণ পেলাম একটু পরেই। অতশি কাঁচে আমার স্ত্রী তার শাড়িটা গুছিয়ে নিয়ে বলল, আজ তোমাকে বিয়ে করতে হবে। ঠিক তখনও আমার কাঁপুনি ধরে যায়। এমন দিনে কেউ বিয়ে করে। কিন্তু আমার স্ত্রীকে বুঝানো এত সহজ নয়, সে বলল, আমাকে গুণে গুণে দশ বার বিয়ে করতে হবে। তা না হলে এই এলাকায় কখনোই ট্রেনের লাইন আসবে না। হ্যাঁ, হ্যাঁ, ওর কথাটা ঠিক। এখন মনে পড়ছে। আমি তখনও ক্লাস ফাইভ পাশ করতে পারিনি। থিসিসটা বাকি ছিল। বড় কলার ভেলায় চরে স্কুলে যেতাম। স্কুলটা ছিল একেবারে পাহাড়ের কিনারে। আমাদের হেডস্যার বসতেন বট গাছের আড়ালে। তিনিই একবার বলেছিলেন, আমি না কি অনেক বড় হব, আমার কারণেই এই এলাকায় বিল চলে আসবে, বিলে ভাসবে ট্রেন, ট্রেনের উপর থাকবে আধুনিক শিম্পাঞ্জী! আজ আমার সব কিছুই মনে পড়ে যায়। কিন্তু আমার স্ত্রী আমাকে ভালোবাসে না। অথচ আমি ভালোবাসি মার্গারিটাকে। কিন্তু আজ কেউ কাউকে বুঝতে চায় না। আমার স্ত্রী হাতজোড় করে বলছে, একটা কিছু বলতেই হবে। পৃথিবীর সব মানুষ না কি মুখিয়ে আছে। আমার কাছ থেকে কিছু না শুনে ওরা কেউ নড়বে না। যারা বাইরে আছে ওরা ঘরে ফিরবে না। আর যারা ঘরে আছে ওরা আর কোন দিন ট্রামে চড়বে না। কিন্তু আমিও সহজে কিছু বলছি না। আমার ধারণা আমার স্ত্রী আমাকে কিছু একটাতে ফাঁসিয়ে দিতে চায়। মার্গারিটার কথা ও এখনো ভুলতে পারেনি। আমিও মার্গারিটাকে ভুলতে পারিনি। ও ভুলতে পারেনি ওর ঘৃণায়, আমি ভুলতে পারিনি আমার ভালোবাসায়। যাচাই করে নিতে আমি আমার স্ত্রীকে বললাম, পৃথিবীর মানুষ আমাকে চিনল কি করে? আমি জানি চিনি দেয়া মাঠার গ্লাস ধরা অবস্থায় কোন নারীই মিথ্যা কথা বলতে পারবে না। আর আমরা তখনও খোলা উঠোনের চুলার পাড়ে বসে আছি। চারদিকে ঝরে পড়ছে লক্ষ্মী অমাবস্যার নিঃঝুম ঝাঁজ! আমার স্ত্রী বলল, কেন, তোমার মনে নেই, ঐ যে তুমি খাটাশের পিঠে চড়ে উঠে গেলে শিমূলের মগডালে, এর আগে কেউ অত উঁচু মগডালে উঠেছিল। তাই তো, এটা কীভাবে ভুলে গেলাম। বিষয়টা ভীষণ তোলপাড় করেছিল। প্রতিটি উচ্চাঙ্গসঙ্গীতের চ্যানেলে আমার এই ঘটনা দেখিয়েছে। বিল সাঁতরে অনেক সাংবাদিক এসেছিল আমার ছবি তুলতে। এর পর শিমূল গাছটার নাম হয়ে গেছে খাটাশে শিমূল। প্রতি বর্ষায় শেখানে ঘোড়দৌড় হয়। সবাই ছাতা হাতে বসে থাকে, খালের এ মাথা থেকে ওমাথা, এক লাইন ধরে ছাতার পর ছাতা। আমার এখনো আশ্চর্য লাগে, আমি কেমন করে অত উঁচু শিমূলের মগডালে উঠে গেলাম। তাও আবার একটা খাটাশের পিঠে চড়ে। কারণ তখন আমি ভালোবাসতাম! মার্গারিটার ঘন কোঁকড়ানো চুলে শাপলার হাতছানিকে ভালোবাসতাম। তখন আমার কাছে শিমূলের রঙ মনে হত লাল। কিন্তু আজ আমাকে বিয়ে করতে হবে। আমি ভাবছি, আমার স্ত্রীর কাছ থেকে সময় চেয়ে নেব। এদিক থেকে সে খুব উদার। তখনও এই বাড়ির কাজ শেষ হয়নি। আমাদের শোবার ঘরের কোনাতে ছিল বড় একটা কুয়া। আমাদের চৌদ্দ দিনের সমস্ত সময় একদিন পড়ে গেল কুয়াতে। আমিও ঝাঁপ দেই দেই ভাব, এতটা সময় হারিয়ে বেঁচে থাকার মানে কি! কিন্তু আমার স্ত্রী এসে আমাকে ঠেকিয়েছে। ওর জীবনের সাড়ে সতের দিনের পুরো সময়টা আমাকে দিয়ে দিয়েছে। আমার লাভ ছিল চৌদ্দ দিনের বেশি সময়। এর পর কুয়াটা ঢেকে রেখেছে একটা বালিশ দিয়ে। আমার স্ত্রী আমাকে আবার বলল, প্লীজ, ওদেরকে একটা কিছু বল, ওরা যে সবাই থেমে আছে। আমি আর কোন উপায় দেখছি না, আমাকে একটা কিছু বলতেই হবে। ভুল করেছি সেই শিমূলের ডালে চড়ে। আজ এর খেসারত দিতেই হবে। আমিও ঠিক করে ফেলি, আজ আমি বলব আজ ভালোবাসার কথা। সবাইকে বলব আমার ভালোবাসার কথা। আমি ভাবতে থাকি, আমি যেন কেন মার্গারিটাকে ভালো বাসতাম। অথচ আমার স্ত্রী মার্গারিটাকে ভালোবাসে না। আমার কান্না পায়, তবুও আমি ভাবতে থাকি, চৈত্রের ঠাঠা রোদে আমি ঘামতে থাকি, আমার স্ত্রী চুলা জ্বালিয়ে বসে আছে খোলা উঠোনে, মনে মনে আমি কথাটা খুঁজতে থাকি। আমি, আমার স্ত্রী, খোলা উঠোন, মার্গারিটা ... ও হ্যাঁ, এখন মনে পড়েছে, কথাটা ছিল – আপেল খেয়ে গল্প পড়লে গল্পের তাল ঠিক থাকে না। 
ঢাকা বিশ্ববিদ্যালয় নিয়ে আমাদের গর্বেরও যেন শেষ নেই। মাঝে মাঝে অবস্থাদৃষ্টে মনে হয়– ‘ঢাকা বিশ্ববিদ্যালয়ে ভর্তি হতে পারলে মানুষ নিজেকে নিয়ে গর্ব করে। এখানে ভালো রেজাল্ট করতে পারলে মানুষ নিজেকে নিয়ে গর্ব করে। এখানে শিক্ষক হতে পারলে মানুষ নিজেকে নিয়ে গর্ব করে। এখানকার পরিচয় দিতে পারলে মানুষ নিজেকে নিয়ে গর্ব করে। এর আশপাশে থাকতে পারলে মানুষ নিজেকে নিয়ে গর্ব করে। এখানে বেড়াতে আসতে পেরে মানুষ নিজেকে নিয়ে গর্ব করে। একে নিয়ে একটা দুটো কড়া কথা বলতে পারলে মানুষ নিজেকে নিয়ে গর্ব করে। এমনকি, এর গায়ে কালিমা লেপন করতে পারলেও মানুষ নিজেকে নিয়ে গর্ব করে; এ যেন সত্যিই বাঙালি জাতির জন্যে এক ভয়ানক গর্বের স্থান।’
লবণাক্ত সমুদ্রের সাথে কলহ করিও না। তোমার তৃষ্ণা মেটাতে আছে নদীর পানি। প্রকৃত জ্ঞানীরা গাভির দুধ ও ফুলের মধু থেকে পুষ্টি গ্রহণ করে! এবং কোন কিছুই মাত্রাতিরিক্ত করে না।
ঢাকা বিশ্ববিদ্যালয় অথবা টিএসসি রাত বেশ হয়েছে। তাই হয়ত অল্পতেই হল্লাটা বেশি মনে হচ্ছে। একজনের কথা জড়িয়ে গেলেও তিনি কথাতে বেশ সাবলীল, তার কথাতে বেশ রসও আছে। অন্যজনের কথা বুঝা যাচ্ছে না, কিন্তু গলাটা চড়া! সেই দুজনকে ঘিরে আরো কয়েকজন আছেন, তারাই প্রশ্ন করছেন। শুরু হয়েছিল এত রাতে আপনারা এখানে কেন। সেই উত্তর তারা দিয়েছেন, দিনে কাজে ব্যস্ত থাকি, রাতে ছাড়া আসব কখন? এখানেই আসতে হবে কেন? কড়া গলার লোকটি হাতের বোতল উঁচু করে নিজেই হাহা করে হাসতে থাকেন। এগুলো খাওয়ার যায়গা এখানে না! আপনারা এগুলো খেতে এখানে আসবেন না। তাদের এই কথায় রসিক জন বেশ ছন্দ দিয়েই শুরু করে দেন – বন্ধুদের নিয়ে আড্ডা দিতে এলাম এই টিএসসিতে। প্রেম করতে আসতাম টিএসসিতে। এমনি ঘুরতে আসতাম টিএসসিতে। ছোট ভাই বোনকে নিয়ে ঘুরতে আসতাম টিএসসিতে। ভাইয়ের জন্যে মেয়ে দেখতে আসলাম টিএসসিতে। বোনের জন্যে ছেলে দেখতে এলাম টিএসসিতে। এলাকার সমবায় সমিতি করতেও টিএসসিতে আসতাম। বউয়ের রাগ ভাঙানোর জন্যে এলাম টিএসসিতে। বইমেলা বৈশাখীমেলার জন্যে এলাম টিএসসিতে। চাকরির জন্যে লোক ধরতে এসেছি টিএসসিতে। শাশুড়ির মেরিজ এনিভারসারি করতে এলাম টিএসসিতে। বদলি, প্রমোশন, এগুলোর জন্যেও টিএসসিতে এসেছি। বাসায় গ্রাম থেকে কেউ বেরাতে এলে ওদেরকে আনতাম টিএসসিতে। ড্রাইভিং শিখতে এলাম টিএসসিতে। ছন্দ শেষ করে তিনি এবার কড়া গলায় বললেন, জীবনের সমস্ত কিছু টিএসসিতে করে, বোতল খেতে কি আমি গুলশান যামু! দুজনকে ঘিরে রাখা বাকীদের মনের অবস্থা ঠিক বুঝা যাচ্ছে না। তাদের একজন হাতের ওয়াকি টকিতে কারো সঙ্গে কথা বলছেন। 
দশ কেজি গরুর মাংস দুজনেই লেখাপড়া জানা। এর মধ্যে একজন বিরামহীন চিৎকার করেই যাচ্ছেন – দশ কেজি গরুর মাংস কিনলাম, এভাবে খেলে তো রাজার ভাণ্ডও ... আমিও একটু যোগ করলাম, গরুর মাংস তো শরীরের জন্যে ভালো না, আমাদের উচিৎ গরুর মাংস খাওয়া একেবারে কমিয়ে দেয়া! এবার অন্যজন বললেন, এক দিনে দশ কেজি খেয়েছি না কি? আমি বললাম, তাহলে? ওনাকেই জিজ্ঞেস করেন, বলে ইঙ্গিত করলেন যিনি বিরামহীন চিৎকার করে যাচ্ছেন। আমিও নিরিহ ভঙ্গিতে তার দিকে তাকালাম। তিনি বললেন, গত দুই বছরে দশ কেজি গরুর মাংস কিনেছি।
নীরবতা আমাদের আতঙ্কিত করে অথচ আমাদের কোন কথা নাই তাই অসার কথার চাদরে ঢেকে রাখি আমাদের নীরব সত্ত্বা!
নিঃসঙ্গ রানী ষ্টেশনে আগেই চলে এসেছি। ট্রেন দাঁড়িয়ে আছে, ছাড়তে এখনো আধঘণ্টার মত বাকী। কিছু করার নেই বলে আমি প্লাটফর্মে হাঁটছি। বেশীর ভাগ যাত্রি ট্রেনে উঠে গেছে। প্ল্যাটফর্ম বেশ ফাঁকা। আমার হাঁটা পথেই বেঞ্চে একজন মহিলা বসে আছেন। বেশ পরিশীলিত একজন মহিলা। সামনে ছোট সাইজের একটি ট্রলি ব্যাগ। মহিলার হাতে একটি ডায়েরি। আমি হাঁটলেও মহিলার দিকে কান খাড়া। কেন জানি মনে হচ্ছে তিনি কি যেন পড়ছেন। উদ্ধত রাতে বিষধর সাপ আশ্রয় নিয়েছে ঘুমন্ত বেহুলার আঁচলে অভুক্ত মানুষ পড়ে আছে, সীমানা গেছে পুড়ে, কি আছে তার জীবনে! কবিতার জন্যেই হোক, মহিলার জন্যেই হোক, আর তার কণ্ঠের জন্যেই হোক, আমি একেবারে তার সামনে গিয়ে দাঁড়াই। মহিলা দেখতেও খুব সুন্দর, এতক্ষণ খেয়াল করিনি। জিজ্ঞেস করলাম, আপনি কবিতা আবৃতি করেন? মহিলার মাঝে একবিন্দু জড়তা নেই। তিনি খুব সুন্দর করে বললেন, আমি কবিতা পড়ি, আপনার কাছে যদি আবৃতির মত লাগে, তাহলে আমি কবিতা আবৃতি করি। - খুব সুন্দর আপনার কবিতা আবৃতি। এটা কার লেখা কবিতা? - আপনি কি কবিতা পড়েন? কি বিপদে পড়া গেল, আমি চাইছি মহিলার সঙ্গে কথা বলতে, আর তিনি শুরু করলেন আমি কবিতা পড়ি কিনা। - না, আমি কবিতা পড়ি না, এবং কবিতা বুঝিও না। - কবিতা বুঝার কিছু নেই, কবিতা উপভোগের। পড়ে ভালো লাগলেই হল। - আপনি কিন্তু বলেন নি কবিতাটি কার? - কবিতাটি আমারই লেখা, যদি আদৌ কবিতা হয়ে থাকে। - আপনি কবিতা লিখেন, মানে আপনি কবি? - যদি এটা মানতে আপনার কষ্ট না লাগে। কি চমৎকার দিন, এরকম একজন পরিপাটি মহিলা, তিনি আবার কবি। বেশ ভালো লাগছে। জিজ্ঞেস করলাম, আপনি কি ঢাকায় যাচ্ছেন? - জি। আপনি? - আমিও ঢাকায় যাচ্ছি। - বেশ কথা বলে যাওয়া যাবে। আপনি চা খাবেন? - ট্রেন ছেড়ে যাবে না তো? - না, এখনো বিশ মিনিটের মত আছে। - আচ্ছা খাব, চলেন যাই! - আপনি বসেন, যেতে হবে না, চা চলে আসবে। ভদ্রমহিলা কথা শেষ করেই হাত দিয়ে ঈশারা করলেন, একটি অল্প বয়সী ছেলে হাজির। তিনি ছেলেটিকে জিজ্ঞেস করলেন, তোর কাছে টাকা আছে? ছেলেটি উত্তর দিল, না। মহিলা বললেন, তাহলে আমাদের জন্য দুই কাপ চা আর একটু কেক নিয়ে আয়। ছেলেটি বলল, ওর কাছে টাকা নেই, তারপরেও মহিলা ওকে টাকা না দিয়েই চা আনতে বলল, আমি বুঝতে পারলাম না। ছেলেটি ট্রেনে উঠে গেল, কে জানে অন্য কারোর কাছ থেকে হয়ত টাকা নিয়ে চা আনবে। মহিলা আবার কবিতা নিয়ে কথা বলছেন, তিনি কবিতা লিখেন, নিজের লেখাই পড়েন। তার নাকি খুব ভালো লাগে। জানতে চাইলাম, তিনি কোথায় কাজ করেন। হাসলেন, কিন্তু উত্তর দিলেন না। দশ মিনিটের আগেই ছেলেটি হাজির, হাতে দুই কাপ চা, সঙ্গে চিপস। এত দ্রুত এনেছে যে সময়ের হিসেব মিলাতে পারছি না। মহিলার সঙ্গে আরো কিছুক্ষণ কবিতা নিয়ে কথা হল। তিনি কন বই বের করেন নি, বা তার কবিতা কোথাও ছাপতে দেন না। জানতে চাইলাম কেন? - আমার ভীর ভালো লাগে না। অনেক মানুষ আমাকে চিনুক তা চাই না। - কিন্তু আপনার কবিতা তো অন্যদেরও ভালো লাগতে পারে? - আমি কবিতা লিখি আমার জন্য, অন্য কারোর জন্য না। - বেশ ভালো তো আপনি। আপনার সব কিছুই কি আপনার নিজের জন্যে! - তা বলতে পারেন, আমার ঝঞ্ঝাট একেবারেই ভালো লাগে না। বিশেষ করে মানুষের ভীর। - আপনি যাচ্ছেন ঢাকা, অথচ বলছেন মানুষের ভীর পছন্দ করেন না! - আমি ঢাকায় থাকি না, আজ যাচ্ছি, পরশু চলে আসব। ঢাকায় আমার একেবারেই ভালো লাগে না, ঢাকায় অনেক গন্ধ! - আপনি কি কোন কাজে যাচ্ছেন? - একটু কাজ আছে বৈকি! - কোথায় উঠবেন? - তার উত্তর দিচ্ছি না। আপনি কি আমার সঙ্গে কথা বলতে চান? - জি, কেমন যেন আপনাকে বেশ অন্যরকম লাগছে। - আমি, না আমার কবিতা? - সব মিলিয়েই, এমনকি ওই ছেলেটিকেও, ওর কাছে টাকা নেই বলল, অথচ চা নিয়ে হাজির। মহিলা কিছুটা হাসলেন। তার হাসিও খুব সুন্দর। তার হাসি মিলিয়ে যাওয়ার আগেই বললেন, চলেন ট্রেনে উঠি, সময় প্রায় হয়ে এসেছে। - আমি যদি আপনার সঙ্গে ঢাকায় দেখা করতে চাই? - পারবেন, ধানমণ্ডিতে আসতে হবে। - কোথায় বলেন? - গ্লোরিয়া জিনসের কফির দোকানে। - কয়টার দিকে। - চারটায়। আমরা ট্রেনে উঠে গেলাম। মাথা থেকে মহিলার চিন্তা যাচ্ছে না। মহিলা অনেক সুন্দর এবং মার্জিত। তার কণ্ঠও সুন্দর। তিনি আবার কবিতা লিখেন। কি সুন্দর করেই না আমার সঙ্গে কথা বললেন! পুরো ট্রেনেই আমি তাকে ভেবে ভেবে চললাম। কিন্তু তাকে একবারের জন্যেও খুঁজলাম না। কেন খুঁজলাম না, আমি জানি, কিন্তু এখানে বলব না। আমি নিশ্চিত মহিলা কাল কফির দোকানে আসবেন। তখন অনেক কথাই জানা যাবে। মহিলার চিন্তায় ট্রেনে ঘুমও হল না। ঢাকায় ট্রেন থেকে নেমে মহিলাকে কোথাও দেখলাম না। ভীর ছিল অনেক। সকালে ঘুম দিলাম, উঠলাম একেবারেই দুপুরে। ঘড়িতে তখন দুইটা বেজে গেছে। গোসল সেরে ছুটলাম ধানমণ্ডির দিকে, গ্লোরিয়া জিনস কফির দোকানে। পৌঁছে গেলাম সাড়ে তিনটার আগেই। দোকানে সেই মহিলাকে দেখছি না। আমার ক্ষুধা পেয়েছে, খাবারের অর্ডার দিয়ে দিলাম। ভাবছি, মহিলা যদি না আসে, এত দূর থেকে আসা ঠিক হল কিনা। না আসলে না আসবে, আমি আমার মত খেয়ে দেয়ে চলে যাব। গত কালের ঘটনা আবার ভাবছি, মহিলার কথাগুলো। তার কথা বলার ভঙ্গিও খুব সুন্দর। খাচ্ছি আর মহিলার কথা ভাবছি, একটু পর পর দরজার দিকে তাকাই। চারটার দিকে সত্যিই মহিলা দরজা দিয়ে ঢুকছেন। কি অপূর্ব লাগছে থাকে, সাদা একটি সারি পরেছেন। ঘড়ির দিকে তাকিয়ে দেখি, ঘণ্টার কাটা ঠিক চারটার ঘরে। তাকে দেখে খুব সম্মানের সঙ্গেই আমি দাঁড়িয়ে গেলাম। মহিলা খুব স্বাভাবিক ভাবেই আমার টেবিলে এসে বসল। খানিকটা লজ্জা পেয়ে বললাম, সরি, খুব ক্ষুধা পেয়েছিল, তাই খাবারের অর্ডার দিয়েছি। - সরি হওয়ার কিছু নেই। আপনি কখন এসেছেন? - ঘুম থেকে উঠেই দেখি দুপুর পার হয়ে গেছে। কিছু না খেয়েই চলে এসেছি। - বুঝতে পেরেছি। - আপনি কি খাবেন? - আমি খেয়ে এসেছি, তবে কফি খাব, ওদের কেকও খেতে পারি, তবে এখনি না। আপনি খাবার শেষ করে নিন। - থ্যাংক ইউ। আমি খাচ্ছি, আর মহিলার উপস্থিতি বুঝার চেষ্টা করছি। আমার জীবনে আর এরকম হয়নি, কবিতা থেকে একেবারে মহিলা কবির সামনে বসে খাচ্ছি। এক চুমুক পানি খেয়ে মহিলা জিজ্ঞেস করলেন, আপনি কি জানেন, আমি কেন এসেছি? - আপনি না, আমিই চেয়েছিলাম আপনার সঙ্গে দেখা করতে। - গতকাল বলেছিলেন। ঠিক সেজন্যেই আমি আসিনি। আমি এসেছি অন্য একটি কারণে। একটু হেসে বললাম, কি কারণে, কাউকে খুন করতে বলবেন, আমি রাজী, ব্যাংক ডাকাতি করতে বললে তাও পারব, আপনি বলে ফেলেন। আবার সেই সুন্দর একটি হাসি দিয়ে বললেন, আপনাকে কিছুই করতে হবে না, শুধু আমার কথা শুনবেন। - আপনি যা বলবেন, সবই শুনব, দরকার পড়ে মুখস্থও করে ফেলব। - আপনাকে মুখস্থ করতে হবে না। শুনলেই চলবে। - বেশ, আপনি শুরু করে দিন। - আপনি কি করেন? - আমি তেমন কিছু করি না, আবার করিও, এটা বলার মত কিছু না। - আপনি কি জানেন আমি কি করি? - না, বললে জানতে পারব। - আমি গত বিশ বছর যাবত যাতায়াত করি। - কোথায়? - অনেক জায়গায়। - কেন? মহিলার মুখে আবার হাসি। - সেটা আপনিই বুঝে নিবেন। আমি এত যাতায়াত করি কিন্তু কোন দিনও আমি বাড়ি থেকে টাকা নিয়ে বের হই না। - মানে? - যা করার সব পথেই করি। আমি অনেক জায়গায় গিয়েছি। হজ্জেও গিয়েছি। - তখনো টাকা নিয়ে যান নি? - না, কখনোই টাকা নিয়ে বের হই না। - আজ? - আজও আমার সঙ্গে টাকা নেই, আমি এসেছি আপনার সঙ্গে কথা বলতে। - আমার সঙ্গেই কেন কথা বলবেন? - গতকাল আপনার সঙ্গে কথা বলে মনে হয়েছে, আপনি আমার কথা বুঝতে পারবেন। আর না শুনলে নাই। - আপনার সঙ্গে কথা বলার জন্যেই আমি এসেছি। - আপনি কি এখনো ধরতে পারেন নি, আমি কি করি? - না। - গতকালের ছেলেটির কথা মনে আছে? - হ্যাঁ, যার কাছে টাকা ছিল না, কিন্তু ঠিকই চা এবং কফি এনেছে। - কিভাবে? - আমি জানি না। - ছেলেটি একটি পকেট মার। খুব ভালো পকেট মারতে পারে। আমার গলায় খাবার আঁটকে যাওয়ার অবস্থা। বলে কি, ছেলেটি পকেটমার! আমার অবাক হওয়া দেখেও মহিলা নির্বিকার। - কেন আপনি দেখেন নি, ও যে ট্রেন উঠে গেল? - জ্বী, দেখেছি। - তবে রাজশাহীর কারো পকেট ও মারবে না। - কেন? - আমার নির্দেশ। ওকে আমিই পকেট মারতে শিখিয়েছি। - আপনি পকেট কাটতে শেখান? - হ্যাঁ, এটাই আমার কাজ। আমি নিজেও ভালো পকেট মারতে পারতাম। এখন নিজে করি না। - এরকম কত জনকে আপনি পকেট কাটতে শিখিয়েছেন? - বলতে পারেন পঞ্চাশ জন ছেলেকে। - ওরা সবাই পকেট মারে? - হ্যাঁ, ওরা আর কি করবে! তবে শর্ত একটাই ওরা রাজশাহীর কারো পকেট কাটতে পারবে না। - কেন? - কারণ আমি রাজশাহীতে থাকি। সবারই আদর্শ বলে কিছু না কিছু থাকে। - ওরা না মানলে? - ওরা অবশ্যই মানে। - আপনি গতকাল কেন ঢাকায় এলেন? - ওই ছেলেটার জন্য, আমার জন্য। - ওই ছেলেটা কি গতকাল পকেট কেটেছে? - হ্যাঁ। ওর কাজ হল পকেট কেটে ট্রেন থেকে নেমে যাওয়া। নামার আগে অবশ্য সব টাকা আমার কাছে দিয়ে নামে। - পকেট কেটে এসে বারবার আপনার কাছে টাকা দিয়ে যায়? - আরে না। আমি সবসময় আলাদা বসি, ওর সঙ্গে আমার কোন কথা হয় না, যা কিছু ঘটে সবই চোখে চোখে। - এরকম আপনি কতবার ঢাকায় আসেন? - মাসে একবার, কখনো দুই মাসে একবার। - আপনার বাড়িতে এটা জানে? - আমার বাড়িতে কেউ নেই। আমার ছোট্ট একটি বাড়ি আছি। সেখানে আমি একাই থাকি। - আপনি ঢাকায় থাকলে তো অনেক ভালো করতেন? - ঢাকায় ভীর আর গন্ধ। আমার দম বন্ধ হয়ে আসে। রাজশাহীতে ভীর নেই, গন্ধ নেই, বেশ ছিমছাম একটি শহর। - আপনার কবিতা কেউ শোনে না? - না, আপনি ছাড়া হয়ত কেউ জানেই না। মাঝে মাঝে সন্ধ্যায় পদ্মার পাড়ে যাই। খুব ভালো লাগে। - আপনি কি করে পকেট কাটতে শিখলেন? - আমার খুব একটি নির্ঝঞ্ঝাট জীবনের প্রতি মোহ ছিল। চাকরি বাকরি সংসার, যেদিকেই তাকালাম, দেখি নানান ঝামেলা। তারপর একদিন নেমে গেলাম পকেট কাটতে। - আপনার কোন ওস্তাদ নেই? শুনেছি এই লাইনে সবারই কোন না কোন ওস্তাদ থাকে। - না, আমার ওস্তাদ নেই, আমার মাথায় অনেক বুদ্ধি। আমি চোখের দিকে তাকিয়েই বুঝি একজন মানুষ কি ভাবছেন। - সে ভালোই বুঝতে পারছি। - আমি দুই বার হজ্জে গিয়েছি। - পকেট মারের টাকায় হজ্জ! - না, পকেট মারের জন্যেই হজ্জে গেছি। টাকা পয়সার ব্যাপারে ওখানে মানুষ খুব বেখেয়াল থাকে। আমার মত অনেকেই হজ্জে যায় পকেট কাটতে। - তারপর! - তারপর আর কি! দুই বারের টাকায় রাজশাহীতে একটি বাড়ি বানাই। দোতলা ছোট্ট বাড়ি। বাড়িতে আমি একাই থাকি। - হজ্জে গিয়ে পকেট কাটতে আপনার খারাপ লাগেনি? - খারাপ কেন লাগবে, আমি পেশাদার পকেটমার, যেখানে ভালো সুবিধা পাব, সেখানেই পকেট মারব। -তারপরেও! - দেখেন আমার নিরঝঞ্জাট জীবনের প্রতি খুব আগ্রহ, যা কিছু করেছি শুধু এই নিরঝঞ্জাট থাকার জন্যেই। ভালো থাকার জন্যে অনেকেই এর চেয়েও খারাপ কাজ করে, কিন্তু ভালো থাকতে পারে না। আমি ভালো আছি। - আপনার চলার জন্য যে টাকা দরকার, তার জন্যেই কি এই ঢাকায় আসা? - ঠিক তা না। গুরু দক্ষিণা দিয়েই আমার চলে যায়। তারপরেও মাঝে মাঝে নিজেকে ঝালাই করার জন্য বেড়িয়ে পড়ি। - গুরু দক্ষিণা? - কেন, পকেটমার কারো গুরু হতে পারে না? - হতে পারে, কিন্তু আমি ঠিক ধরতে পারছি না। - আমি যাদেরকেই পকেট কাটতে শেখাই, ওরা মাসে মাসে আমাকে টাকা দেয়, গুরু দক্ষিণা। - এটা আপনার খারাপ লাগে না, বিশেষ করে আপনি যখন একজন কবি। কবিতার গলাও খুব সুন্দর। - কেন এই কথা বললেন? - না, আপনাকে দেখে খুবই পরিশীলিত একজন মহিলা মনে হচ্ছে, তার সঙ্গে কোন ভাবেই পকেট মার জিনিষটা মেলাতে পারছি না। - আমি এটাকে একটি পেশা হিসেবে নিয়েছি, কোন ঝামেলা নেই বলেই আমি পকেট মারতে শেখাই। - না, তারপরেও কেমন একটু অস্বস্তি লাগছে। - তাই যদি বলেন, সমাজের ঠিক কয়টা মানুষ আজ সাধু! - আপনি হয়ত ঠিকই বলেছেন, কিন্তু আপনার সঙ্গে তেমন মানায় না। - ঝামেলা নেই বলেই আমি এটা বেছে নিয়েছি। বসের সঙ্গে ঝামেলা, চাকরির শর্ত, এত কিছু করে একটা জীবন বিষিয়ে উঠে। এখানে আমাকে কেউ কিছু বলতে পারে না। আমি খুব স্বাধীনচেতা একটি মেয়ে। - আপনি কখনো ধরা পরেন নি? - না। এমন কি, আমাকে কেউ সন্দেহ পর্যন্ত করতে পারে নি। - আপনি বাসে কখনো পকেট মেরেছেন? - না, বাস খুব রিস্কি। ট্রেন থেকে ছেলে গুলো সহজেই নেমে যেতে পারে। যেহেতু ওদের কাছে কিছু থাকে না, ওরাও সহজে ধরা পড়ে না। আপনি চাইলে এখন কফির কথা বলতে পারেন। সঙ্গে এক বোতল ঠাণ্ডা পানি। - বিশেষ কোন কফি? - হ্যাঁ, একটি বড় মোকা। কফি আর পানির অর্ডার দিলাম। বেশ অবাক লাগছে। মনে হচ্ছে রূপকথার রাজ্যে আছি। সামনের খুব সুন্দর মার্জিত মহিলাটি একজন অত্যন্ত উঁচুমানের পকেটমার। যিনি নিরজঞ্ঝাট জীবন পছন্দ করেন, কবিতা লিখেন নিজের জন্য। খুব ভালো দোকানের বিশেষ ধরণের কফি খান। তবে তাকে খুব ভালো লাগছে, পকেট মারের এক বিন্দু ছাপ তার মধ্যে নেই। আমাকে কেন এই কথা বললেন, বুঝতে পারছি না। জিজ্ঞেস করতেও ইচ্ছে করছে না। এত কিছু একসঙ্গে মাথায় নিতে পারছি না। ধারণা ছিল পৃথিবীর সব কিছুতেই অভ্যস্ত হয়ে গেছি, আজ দেখলাম নিজেকেও ভুল জানি। অবাক হবার মত পৃথিবীতে অনেক কিছুই বাকী আছে! ভদ্রমহিলা আমাকে জিজ্ঞেস করলেন, আপনি কি অনুমান করতে পারেন, আমি কেন আপনার সঙ্গে কথা বলার জন্য এসেছি? আমি উত্তর দিলাম, না। মহিলা হেসে ফেললেন। এক চুমুক কফি মুখে দিয়ে মহিলা শুরু করলেন ঢলঢলে অমাবস্যায় জাগে ঘোর তৃষ্ণা, আকাশে অভুক্ত তারা সাগরে পড়ার আগেই শুষে নিতে ইচ্ছে করে সমস্ত নদীপথ কত কত ভেলা ভেসে যায়, কই, আমি তো দেখিনা বেহুলা কোথায় সে অপ্সরা, দেবালয়ে জমেছে সীমাহীন মরীচিকা।
কচুর পাতায় টল মল মল একটি বৃষ্টি ফোটা বৃষ্টি শেষে রোদের ডাকে যায় ফুরিয়ে খেলা! 
আকাশ মেয়ে কয়েক দিন আগে মেয়েটি এক ডুবে চাঁদ ছুঁয়ে এসেছে। আকাশ মেয়ে অনেক ভালো সাঁতার কাটতে পারে। ছোটকালে রংধনু পেলে আর ছাড়তে চাইত না। মা ওকে রংধনুর উপরে বসিয়ে দিত, আর মেয়েটি রংধনু বেয়ে সাই করে নিচে নেমে যেত। এর পর খেলতে শুরু করে মেঘের সঙ্গে। মা ওকে মেঘের উপর বসিয়ে দিত, মেয়েটি হাবুডুবু খেতে খেতে মেঘের নিচে চলে আসত, যেখানে মা’র আঁচল পাতা। এই করতে করতেই মেয়েটি মেঘের ভেতর সাঁতার শিখে নিল। মেঘের উপর ছেড়ে দিলে অনেক ঘুরে এসে মাকে পিছন থেকে জড়িয়ে ধরে। মেঘ আর আকাশের সঙ্গে মেয়েটির কি অপূর্ব খেলা! মেয়েটি খুব পছন্দ করতে ঘূর্ণি ঝড়ে পাক খেতে। কোথাও কোন বড় হারিকেন হলে মাকে নিয়ে চলে যাবে। হাত দুটো ছড়িয়ে দিয়ে ঘুরপাক খাবে ঘূর্ণিতে। মাঝে মাঝে পাক খেতে খেতে সাই করে উঠে যেত আকাশে। অথচ ওর ডানা নেই, মানুষের ছোট দুটো হাত। মেয়েটির খুব পছন্দ সূর্যোদয়। তখন মেয়েটি মুগ্ধ হয়ে ভিজতে থাকে সোনালি আলোতে। বিকেলের লাল আলোতে প্রতিদিনই ওকে খেলতে হবে। গায়ের চারদিকে মেঘ জড়িয়ে নিয়ে ওর ভেতর লাল আলো ধরে রাখে। তখন মেয়েটি দেখতে ঠিক পরীর মত! সবচেয়ে ভালো লাগে মেরুতে অরোরার উপর ভেসে বেরাতে। সন্ধ্যা হলেই মাকে নিয়ে মেয়েটি চলে যাবে মেরুতে। আবছা আলোর নদীতে সাঁতার কাটতে ওর অনেক ভালো লাগে। মেরুতে আরেকটি সুবিধা, খুব দ্রুত উল্কা চলে আসে। মেয়েটি আলোর নদীতে সাঁতার কেটে কেটে উল্কা ধরে ফেলে। একবার মা মেঘের মাঝে মেয়েকে খুঁজে বেড়াচ্ছে। হঠাৎ করে মায়ের কপাল শক্ত পাথরে বাড়ি খায়। মেঘের ভেতর পাথর এল কি করে? মেঘ সরিয়ে মা দেখে অনেক অনেক উল্কা। নিশ্চয়ই মেয়েটি উল্কার পেছনে সাঁতার দিয়ে দিয়ে ওদের ধরে এনেছে। একেকটি উল্কা একেকরকম। কয়েকটি উল্কা থেকে তখনো অদ্ভুত স্নিগ্ধ আলো বেরোচ্ছে। একটু পরেই মেয়েকে পেয়ে মা জিজ্ঞাসা করে, এগুলো তুই কোথায় পেলি? - কেন? আমি সব ধরেছি। - কোথা থেকে ধরলি? - কোথা থেকে আবার ধরব, সব আকাশ থেকে ধরেছি। জান মা, ঐ যে লাল টা, ওটা ঠিক মঙ্গল গ্রহে পড়ার আগেই আমি ধরে ফেলেছি। - তুই একা অতদুর কেন যাস? - কাজেই তো গেলাম, দেখনা, কি সুন্দর উল্কা। আর ঐ সবুজ পাথর দেখছে, এটা পড়ার কথা ছিল শনি গ্রহে। আমি ওখান থেকেই ধরে এনেছি। - এই বড় উল্কাটা কোথা থেকে ধরেছিস? - আর বলো না মা, এটা পৃথিবীতে পড়ার কথা ছিল, আমি না ধরতে পারলে সেদিন পুরো একটি দেশের সব মানুষ মরে যেত। এই কথা শুনে মেয়েকে মা আদর করে বুকে জড়িয়ে ধরেন, আমার লক্ষ্মী মেয়ে। মেয়ে এমন একটি সুযোগই খুঁজতে ছিল। মায়ের বুকে মুখ লুকিয়েই মাকে বলে, মা, আমি কিন্তু কাল একটু সূর্যের কাছে যাব! - কি বললি, অতদুর আমি একা যেতে দেব না। - আমি যাব আর ফিরে আসব। বুঝই তো মা, কতদিন ধরে অপেক্ষা করছি। - তুই তো এখনো ভালো করে সাঁতার জানিস না? - কি যে বল মা, সেদিন তো আমি এক ডুবে চাঁদ ছুঁয়ে এসেছি। - কিন্তু সূর্য যে অনেক দূর? আর ওখানে অনেক গরম। - আমি দূর থেকে দেখেই চলে আসব। - কিন্তু খুব ভয় করে। - না মা, তুমি একেবারেই চিন্তা করবে না। ফিরে এসে আমি তোমাকে বৃহস্পতি ঘুরিয়ে আনব। - হ্যাঁরে, আমি অনেক দিন ধরেই ভাবছি, বৃহস্পতি টা একবার ঘুরে আসব। - আচ্ছা মা, আমরা কি কিছুদিন বৃহস্পতি তে থাকতে পারি? ওখানে অনেক বড় বড় উল্কা পড়ে। ওগুলো ধরতে খুব মজা। - সে তো দেখতেই পাচ্ছি, তবে সাবধানে থাকবি, কোনটা না আবার তোর গায়ের উপর এসে পড়ে! - তুমি একদমই ভাববে না। আচ্ছা মা, আমি কাল তোমার জন্য কি আনব? - কিছুই আনতে হবে না। তুই ফিরে এলেই আমি খুশী। - তবে মা, এবার এসে তুমি আর আমি আবার রংধনু নিয়ে খেলব। অনেকদিন ধরে রংধনুতে খেলি না। মা মেয়েকে আবার বুকে টেনে নেয়। দেখতে দেখতেই মেয়েটি বড় হয়ে গেল। কাল মেয়েটি সূর্যের কাছে যাবে। হয়ত কয়েকদিন পর যাবে ছায়াপথের কেন্দ্রের দিকে। মা প্রায়ই ভাবে মেয়েকে নিয়ে অন্য কোথাও চলে যাবে। পৃথিবীর ধারে কাছে বড় কিছু নেই, না আছে বড় কোন নক্ষত্র, না ব্ল্যাক হোল! যেখানে ব্ল্যাক হোল আছে, সেখানে থাকলে মেয়েটা অনেক মজা পেত। সেখানে কত বড় বড় উল্কা ছুটে আসে, যাদের পেছনে ছুটে বেড়ানোতেই মজা। মাঝে মাঝে আস্ত গ্রহও ছুটে আসে। মেয়েকে ওরকম কিছুর উপর বসিয়ে দিলে ছুটতে পারত অসীম গতিতে। তবে পৃথিবীটাও খুব সুন্দর। বৃষ্টির পর কি সুন্দর রংধনু পাওয়া যায়। মেঘের ভেতর কত ধরণের রং খেলা করে। মেয়েটি যখন মেঘ জড়িয়ে আলো ধরে রাখে, অপূর্ব লাগে মেয়েটিকে, ঠিক যেন আলোর পরী! সেজন্যেই ওদের কোথাও যাওয়া হয় না। আকাশ মেয়ে পড়ে আছে পৃথিবীতে।
কাছে ডাকিনি ভালোবাসিনি তবু এসেছে ঘরে ঘন কুয়াশার চাদর হয়ে ঢেকেছে আপন করে!
নিধুরাম সরকারের বাড়িতে ডাকাতি (ডাকাত সর্দারঃ আদ্ধেক রাত, লাঠিয়াল একঃ পাঁচ কাঠা, লাঠিয়াল দুইঃ খালি কলসি, পেশী বহুল একঃ জল হাঁটু, পেশী বহুল দুইঃ গুণভাগ বৃত্ত, বাঁশী ওয়ালা একঃ নিরপেক্ষ আধাবেলা, বাঁশী ওয়ালা দুইঃ কলকাঠি) সন্ধ্যার শুরুতেই পুব আকাশে রাজরানী চাঁদের আভাস। যেমন তার সাঁজ তেমনি তার ভাব। ওর কাটা জ্যোৎস্নায় পৃথিবী যেমন হয়েছে ক্ষতবিক্ষত, তেমনি ওর গাম্ভীর্যে আকাশ নিজেকে সামলে নিয়েছে। তারাগুলো দূর থেকে দেখছে, এই কি ওদের এতদিনের চেনা চাঁদ! আহা কি সৌন্দর্য! কি ওর মায়া! আর কি ওর রূপ! নিশ্চয়ই কোন রাজার আমন্ত্রণ পেয়েছে, তাহলে ও এমন করে সাজবে কেন! তখন পৃথিবীর বুকে আয়জন চলছে এক ভয়ানক যজ্ঞের। সিধুনাথপুরের পথ ধরে চলছে একদল ডাকাত। দুজনের হাতে লম্বা লাঠি, মাংসল দেহে মানানসই বড় ভুঁড়ি। পড়নে লুঙ্গি। লুঙ্গির উপরটা গামছা দিয়ে মোটা করে বাঁধা। লম্বা চুল পাট করে পেছনে টেনে বাঁধা। গোঁফ জোড়া পাকানো। কালো গায়ের উপর চাঁদের জ্যোৎস্না এক ভুতুড়ে ছাপ ফেলেছে। এক জনের নাম পাঁচ কাঠা, আরেক জনের নাম খালি কলসি। ওদের দুজনের পেছনেই আছে ডাকাত সর্দার। একমাত্র তার গায়েই সার্ট। খালি পা। পড়নের লুঙ্গি পায়ের গোড়ালি পর্যন্ত। তার নাম দেয়া যাক আদ্ধেক রাত। ডাকাত সর্দারের পেছনের দুজনের ভুঁড়ি নেই। মেদ হীন পেশীবহুল দেহ, পাকানো দড়ির মত। কালো কুচকুচে। চাঁদের আলো ঠিকরে আসছে বলে মনে হয় ওরা গায়ে তেল দিয়েছে। ওদের পিঠে ঝুলানো কাপড়ের ব্যাগ। ওদের দুজনের মাঝে যে বেশী কালো, ওর নাম গুনভাগ বৃত্ত, বাকী জনের নাম জল হাঁটু। ওদের পেছনে আরো দুজন। মাথায় ঝাঁকড়া চুল, একহারা লম্বা গড়ন, খাড়া নাক, হাতে বাঁশি। এদের মাঝে একজনের দিল দরাজ, ওকে সবাই ডাকে নিরপেক্ষ আধাবেলা। বাকী জন কিপটে না, ওকে ডাকা হয় কলকাঠি বলে। ডাকাত দল ধীর পায়ে চলছে। লাঠিয়ালরা শক্ত হাতে লাঠি ধরে আছে। খেয়াল রাখছে কোন শব্দ যেন না হয়, কেউ যেন ওদেরকে টের না পায়। আদ্ধেক রাতের চোখ খোলা, কান খাড়া। কোন কিছুই যেন ফাঁকি দিতে না পারে। ওর চোখে পড়ে রাস্তার ধারের সটি গাছের উপর। সটি গাছের মাথায় খেলছে ঝাঁকে ঝাঁকে জোনাকি পোকা। আকাশের নীহারিকা নেমে এসেছ সমস্ত তারা নিয়ে। এদের সাথে যোগ দিয়েছে বড় কিছু গাছের ছায়া। ডাকাত সর্দার আদ্ধেক রাত থমকে দাঁড়ায়। এত সৌন্দর্য এর আগে দেখেনি। বাকীদের ইশারা করে। এতেই কাজ হয়। খালি কলসি চোখ পাকিয়ে সাঁই সাঁই করে মাথার উপর লাঠি ঘুরায়। এরপর ভয়ংকর রূপ ধরে তাকিয়ে থাকে পৃথিবীর বুকে। কেউ যেন আদ্ধেক রাতের কাজে বাঁধা দিতে না পারে, কি জোনাকি পোকা, কি ঝিঁঝিঁ পোকা। পাঁচ কাঠাও লাঠি ধরে চোখ পাকিয়ে তাকিয়ে আছে আকাশের দিকে। যেন কোন তারা বা নীহারিকা বাঁধা দেয়ার সাহস না করে। সাথে নিরপেক্ষ আধাবেলা আর কলকাঠি বাঁশিতে ঘুমের সুর তুলে। এই ফাঁকে জল হাঁটু আর গুনভাগ বৃত্ত নৈসর্গিক পুরো সৌন্দর্যটা তুলে ফেলে ঝুলিতে। নির্বিঘ্নে এত বড় ডাকাতি সেরে ওরা বীর দর্পে আবার পথ ধরে। এতে ওদের সাহস অনেকগুণ বেড়ে যায়। চলতে চলতে রাত বাড়ে। রাত এখন নিস্তব্ধ। ঝিঁঝিঁ পোকার ডাক থেমে গেছে। আকাশে পূর্ণিমার চাঁদ। গাঁয়ের ধোঁয়ায় এক বিষণ্ণ ভাব। বাঁশির হালকা মিঠে করুণ সুর বেয়ে পথ চলছে ডাকাত দল। বড় একটি ক্ষেতের পাশে দাঁড়িয়ে যায় আদ্ধেক রাত। বাঁ হাত তুলে থামতে বলেন। খালি কলসি, এই থাম থাম। পাঁচ কাঠা, এই থাম থাম। জল হাঁটু, এই থাম থাম। গুনভাগ বৃত্ত, এই থাম থাম। এবার নিরপেক্ষ আধাবেলা আর কলকাঠির বাঁশির সুর থেমে যায়। ডাকাত সর্দার, চারিদিকে কেন এত বিষণ্ণতা, কেনইবা এই গভীর নীরবতা। সবাই নীরব। ডাকাত সর্দার বাঁশি ওয়ালাদের বলেন, এই বিষণ্ণ সুরটি ধরত, ধরে দেখ কি আছে ওতে, তুলে রাখ ঝুলিতে, পরে কাজে লাগবে। পেশীবহুল পাকানো কালো দুজন কিছুটা বিষণ্ণতা তুলে ফেলে ঝুলিতে। বাঁশি ওয়ালা করুণ সুর তুলে বাঁশিতে। এবার বিষণ্ণতা যেন চারদিকে ছড়িয়ে যায়, উপচে পড়া দুঃখের মত। ডাকাত নেতা, এই থাম থাম, কি করছিস, এখনই প্যাঁচারা সব জেগে যাবে। - হুজুর, প্যাঁচারা রাতে এমনিই জেগে থাকে। - কেন, প্যাঁচারা কেন রাতে জাগবে? ওদের ক্লান্তি নেই বুঝি, ঘুম না হলে দিনে কি করে কাজ করবে! ঘুমাতে বল ওদের। - প্যাঁচারা দিনে ঘুমায় আর রাতে জেগে থাকে। - কি, এ কেমন অনাছিষ্টি! আমাকে আগে বলিস নি কেন? ওদের শরীর খারাপ করবে। ওরা আবার রাতে চুরিটুরি করে নাতো! - না হুজুর, ওরা চুরি করে না। রাতের বেলায় ইঁদুর ধরে খায়। - ইঁদুর হত্যা! ওরে কে আছিস, ধরে নিয়ে আয় যত নিষ্ঠুর পাষণ্ড প্যাঁচাকে। এমন সময় একটি প্যাঁচা উড়ে যায়। চাঁদের আলোয় প্যাঁচার ছায়া পড়ে খালি কলসির গায়ে। খালি কলসি তেলেবেগুনে জ্বলে উঠে, আমার গায়ে প্যাঁচার ছায়া! লাঠি নিয়ে ছুটতে থাকে প্যাঁচার পেছন পেছন। ভুঁড়ি নিয়ে পাঁচ কদম গিয়েই হাঁপাতে থাকে। ডাকাত সর্দার আদ্ধেক রাত পেশী বহুলদের বলে, ওরে ছুটে যায়, ওকে ধরে নিয়ে আয়, এক্ষুনি সব প্যাঁচাদের সব্বনাশ করে দেবে। গুনভাগ বৃত্ত আর জল হাঁটুর কেউই নড়ে না, রাতে ওদের ভীষণ ভয়। ওরা দুজন পাঁচ কাঠার ভুঁড়ি ঘেঁষে দাঁড়ায়। উপায়ান্তর না দেখে বাঁশী ওয়ালা দুজন হাত ধরাধরি করে এগিয়ে যায়। একটু পরেই খালি কলসিকে ধরে নিয়ে ফিরে আসে। ওরা তিন জনেই হাঁপাচ্ছে। ডাকাত সর্দার আদ্ধেক রাত চিন্তিত মুখে পায়চারী করছে। খালি কলসি, হুজুর এর বিহিত করুন, অলক্ষ্মী প্যাঁচা আমার গায়ে ছায়া ফেলেছে! - কি বললি! ও ব্যাটা অলক্ষ্মী ছিল? - জ্বী হুযুর। আমি নিজের চোখে দেখেছি। - কি দেখলি! ভাল করে গুছিয়ে বল। তারপর দেখি কি করা যায়। - হুযুর, আমি কিছু দেখিনি। - তাহলে যে বললি দেখেছিস? - হুযুর নিশ্চয়ই দেখেছি, তা না হলে বলব কেন? - ওরে কি দেখেছিস, তাই বল! - আমি কিছু দেখিনি। গোলমাল বাড়তে থাকে। ডাকাত সর্দারের মাথা গুলিয়ে যায়। নিরপেক্ষ আধাবেলা আর কলকাঠি মাথার ঝট ছাড়ানোর সুর তুলে। বাকিরা চুপ মেরে যায়। মাথার ঝট ছেঁড়ে গেলে আদ্ধেক রাত বলে, ওরে নিধুরাম সরকারের বাড়ি কতদূর, এখানে কি করছিস? সবাই তটস্থ হয়ে উঠে। ডাকাত দল দ্রুত পায়ে চলতে থাকে সিধুনাথপুরের দিকে। রাত তিন প্রহরের আগেই ডাকাত দল সিধুনাথপুরে পৌঁছে যায়। নিধুরাম সরকারের বাড়ি খুঁজে পেতে কষ্ট হয় না। চাঁদের কাটা জ্যোৎস্নায় রূপালী আভা ঠিকরে উঠেছে বাড়ি থেকে। চারদিকে বড়বড় গাছে। একদিন বিশাল বাঁশের ঝাড়। ওরা বাড়িতে ঢুকে পড়তে যায় বাঁশের ঝাড়ের নীচ দিয়ে। ডাকাত সর্দার আটকে যায় বাঁশের তলে। বাঁশের চিকন পাতা ছোট ছোট ছায়া মিশিয়ে দিয়েছে কাটা জ্যোৎস্নার সাথে, নীল ভেলভেটের উপর হীরের টুকরার মত। ডাকাত সর্দার আদ্ধেক রাত চোখ বন্ধ করে মিলে যায় বাঁশের চিকণ পাতার সাথে, খেলতে থাকে কাটা জ্যোৎস্নার সাথে। বাকীরা বুঝে, সর্বনাশ হয়ে গেছে। খালি কলসি বাঁশী ওয়ালাদের বলে বাঁশী বাজাতে। ওদের বাঁশিতে ফিরে আসে আদ্ধেক রাত। সবাই মিলে চলে যায় নিধুরাম সরকারের সদর দরজায়। বুঝা যাচ্ছে ভেতরে সবাই জেগে আছে। আদ্ধেক রাত পাঁচ কাঠাকে ঈশারা করে দরজায় করা নাড়তে। পাঁচ কাঠা ভয়ে আদ্ধেক রাতের পেছনে চলে আসে, ওরা বেরিয়েই যদি কিছু করে। এমন করে খালি কলসি, গুনভাগ বৃত্ত, এবং জল হাঁটুও আদ্ধেক রাতের পেছনে লুকায়। শেষে হাত ধরাধরি করে নিরপেক্ষ আধাবেলা আর কলকাঠি দরজায় করা নেড়ে বলে, ওরে দুয়ার খোল! দেখ কে এসেছে! দুয়ার খুলে বেড়িয়ে আসে নিধুরাম সরকার, তোমরা কে? নিরপেক্ষ আধাবেলা – আমরা ডাকাত, আদ্ধেক রাত আমাদের সর্দার। নিধুরাম সরকার – ওরে বাড়িতে ডাকাত পড়েছে! বাড়িতে সমস্বরে হট্টগোল, ওরে বাড়িতে ডাকাত পড়েছে! কলকাঠি, এই, চুপ চুপ! ডাকাত পড়েছে কিরে, বল, ডাকাত এসেছে। নিধুরাম সরকার – ওরে বাড়িতে ডাকাত পড়েছে? আদ্ধেক রাত – ওকে এখনি বেঁধে ফেল। বাকীরা সমস্বরে – ও যদি দৌড়ে পালিয়ে যায়? আদ্ধেক রাত – আমরা ভীষণ ডাকাত, প্রয়োজনে করিব আঘাত, বাঁধিবার তরে, এক্ষুনি দে তোর হাত। নিধুরাম সরকার ভয়ে দু’হাত বাড়িয়ে দেয়। বাকীরা ওর হাত দুটো শক্ত করে বেঁধে ফেলে। খালি কলসি - বলুন সেনাপতি, বাড়িতে কি ধন আছে? নিধুরাম সরকার – সেনাপতি! এখানে সেনাপতি কে? পাঁচ কাঠা – আমরা ডাকাত, গেরস্তকে বলি সেনাপতি, নারীকে বলি মা-জননী-বিদুষী-নারী! নিধুরাম সরকার – বেশ! বেশ! এখন বল আমাকে কেন বাঁধা হয়েছে? গুনভাগ বৃত্ত – সেনাপতি, তোমার ঘরে কি আছে? আমরা ডাকাত। নিধুরাম সরকার – অনেক ধান। গুনভাগ বৃত্ত – এ যে দেখি ধান খোর ইঁদুর! জল হাঁটু – আরে না না, এ হল নিদ্রা গামী ঝুলন্ত বাদুড়! কলকাঠি – আসলে এ ধনহীন রায় বাহাদুর! এমন সময় সদর দরজা দিয়ে ছোট একটি মেয়ে বেড়িয়ে আসে। চোখ দেখে বুঝা যায় ঘুম ভেঙ্গে উঠে এসেছে। কোলে একটি ছোট পুতুল। ঘুমন্ত চোখেই দেখতে পায় ওর বাবার হাত বাঁধা। দেখেই জ্বলে উঠে, আমার বাবাকে বেঁধেছে কে? সাথে সাথে পাঁচ কাঠা সহ বাকীরা আদ্ধেক রাতের পেছনে লুকায়। আদ্ধেক রাত - আমরা ভীষণ ডাকাত, প্রয়োজনে করি আঘাত! আমরা কাঁপাই আকাশ বাতাস, ভয়ে লুকায় দুব্বা ঘাস। এই সুযোগে পাঁচ কাঠা আর খালি কলসি লাঠি ঘুরায়। মেয়েটি বলে, এই! ওরা আবার ভয় পেয়ে আদ্ধেক রাতের পেছনে লুকায়। আদ্ধেক রাত – মা-জননী-বিদুষী-নারী, তোর হাতে ও কি? মেয়ে – আমার সুখ। আদ্ধেক রাত পেছনে ফেরে বাকীদের দিকে অর্থপূর্ণ হাঁসি দেয়। যেন যা পাওয়ার পেয়ে গেছে। আদ্ধেক রাত - মা-জননী-বিদুষী-নারী, ও কেন তোর সুখ? মেয়ে – সুখই আমার সব। ওকে গোসল করাই, খেতে দেই, পড়াই, ঘুম পাড়াই। সুখের জন্য এগুলো করাতেই আমার সুখ। আদ্ধেক রাত - মা-জননী-বিদুষী-নারী, তোর সুখ আমাকে দিবি? তাহলে তোর বাবার বাঁধন খুলে দেব। মেয়েটি কি যেন ভাবল। তারপর বলল, ঠিক আছে, তোকে আমার সুখ দেব, তুই আমার বাবার বাঁধন খুলে দিবি। ডাকাত দল মেয়েটির সুখ ঝুলিতে ভরে ফিরে গেল ওদের গাঁয়ে। মেয়েটি ওর বাবাকে নিয়ে ঘরে গিয়ে ঘুমিয়ে গেল। ডাকাত সর্দার আদ্ধেক রাত হনহনিয়ে ফিরে গেল। ওরা ফেরার পথে ঘুমে ভরা চাঁদের দিকে তাকাল না, ক্ষেতের উপর শিশির বিন্দু জমছে তাও দেখল না। জোনাকি পোকারা আগেই ঘুমিয়ে গেছে। ডাকাত দলের খুশির অন্ত নেই। ওরা সুখ পেয়ে গেছে। আজকের ডাকাতি ওদের সার্থক হয়েছে। পরদিন ঘুম থেকে উঠে দেখে ওদের মনে সুখ নেই। ঝোলা খুলে দেখে পুতুল ঠিকই আছে। সারাদিন অপেক্ষা করল, কিন্তু কিছুতেই সুখ পেল না। ডাকাত সর্দার আদ্ধেক রাত সন্ধ্যায় সবাইকে ডেকে বলল, চল আজ আবার নিধুরাম সরকারে বাড়িতে যাব। কিন্তু কেউ রাজী হল না, গতকাল মেয়েটি ওদের অনেক ভয় দেখিয়েছে। অগত্যা আদ্ধেক রাত একাই বেড়িয়ে পড়ে সিধুনাথপুরের দিকে। আজকের চাঁদের জৌলুশ আগের দিনের মত না। কেমন যেন একটু মিইয়ে গেছে। পথের ধারে সটি গাছের জোনাকি পোকারা এই সুযোগে আস্ত নীহারিকা জ্বালিয়ে দিয়েছে। আদ্ধেক রাত কোন দিকে তাকায় না। সোজা নিধুরাম সরকারের বাড়ি চলে আসে। বাড়ির দরজায় কড়া নাড়ে, ভেতরে কে আছ, ডাকাত পড়েছে, না না, ডাকাত এসেছ, দুয়ার খুলে দাও। মেয়েটি দরজা খুলে দেয়, তুমি! আবার এসেছ? পুতুল দেখিয়ে আদ্ধেক রাত, হ্যাঁ। এর মাঝে সুখ নেই। মেয়েটি পূর্ণিমা রাতের মতই হেঁসে উঠে, ওতে কেন সুখ থাকবে, কাল আমার সুখ নিয়ে তোমাকে শুধু পুতুল দিয়ে দিয়েছি, পুতুলে কি সুখ থাকে! আদ্ধেক রাত কি যেন বলতে গিয়েও থেমে যায়। ঘুরে বাড়ির পথ ধরে। পেছনে থেকে মেয়েটির কথা ভেসে আসে, বোকা ডাকাত, পুতুলে সুখ খোঁজে! 
পছন্দের সবই পেলাম, তবু স্বস্তিতে নেই হাত থেকে ফোন নামাতে চাইনি। করোনা এসে এটা পাকাপোক্ত করে দিয়েছে। ঢুকে আছি ইন্টারনেটের জগতে। অতিথির গাড়ি বাইরে, আমরা চাই না যখন তখন গ্রাম থেকে কেউ আসুক, এখন কেউ আর আসছে না। গ্রামের সঙ্গে যোগাযোগ নেই বললেই চলে, সেই যোগাযোগ এখন পুরোপুরি বন্ধ। বিশেষ পছন্দের মানুষের বাইরে কারোর সঙ্গে মিশতে চাই না, তাও এখন নিশ্চিত করা হয়েছে। সম্পর্কগুলো অনেক আগে থেকেই কেমন গুটিয়ে ফেলা হয়েছে, পরিবার কেন্দ্রিক জীবন হয়ে উঠেছে। সেই পরিবারের মধ্যেই আটকা পড়ে আছি। খাব দাব নিজের মত চলব, সামাজিক কোন দায় নিতে যাব না, করোনা এটাও নিশ্চিত করে দিয়েছে। তবু কি আমরা স্বস্তিতে আছি?
"এইগুলা হইল ফেইসবুকের ঘাপটি মারা হারামি, এগুলান ঘাপটি মাইরা পইড়া থাহে, কারোর সর্বনাশ দেখলেই হারামিগুলা উজায়া উঠে, ইচ্ছা হয় বাইরাইয়া হারামিগুলার হাড্ডি ভাইঙ্গা ফালাই" - ময়নার মা।
“ব্যাডা মানুষ, হের দুষই কি, গুণই কি, হেইডা কেউ হুনবার চায়, না দেখবায় চায়” – ময়নার মা
বিলেকাসার নারী ভাবনা সতর্কতাঃ এটি একটি ঝুঁকিপূর্ণ লেখা। শুরুতে মাঝে... লেখার বিভিন্ন অংশে নারীর প্রতি একজন ব্যক্তি মানুষের ভিন্ন ভিন্ন অর্থহীন অভিব্যক্তি প্রকাশ পেয়েছে। তবে পুরোটা পড়লে হয়ত নারীর প্রতি তার একটি অর্থপূর্ণ অভিব্যক্তি পাওয়া যেতেই পারে! আমার জীবনকে আমি খুবই সহজ করে ফেলেছি। এর জন্যে তিনটি মূলনীতি আমি অবিচল ভাবে পালন করি। প্রথমটা হল, আমি কখনোই আমার সুবিধার সঙ্গে আপোষ করি না। দুই মহিলারা পাজি, এবং তিন যে কোন অপকর্মের পর পরই আমার বক্তব্য হল – আমি পরিস্থিরি শিকার, যে পরিস্থিতির সঙ্গে একজন নারীকে জড়ানো চেষ্টা করা হয়, এবং এটা অবশ্যই যুক্তিনির্ভর! মূলনীতি দুই নিয়ে একটু কথা বলা দরকার। আমি পুরুষ এবং মহিলা চড়ুই পাখি চিনতে পারি। দুটো মহিলা চড়ুই পাখিকে ঝগড়া করতে দেখলে আমি বলি – মহিলারা পাজি বলেই ওরা ঝগড়া করছে। একটি পুরুষ চড়ুই পাখির সঙ্গে যদি একটি মহিলা চড়ুই পাখিকে ঝগড়া করতে দেখি, তখন আমার বক্তব্য হল – মহিলাটা পাজি বলেই পুরুষ পাখির সঙ্গে ঝগড়া করছে। আর যদি দুটো পুরুষ পাখি ঝগড়া করে, এবং দূরে একটি মহিলা পাখি দেখতে পাওয়া যায়, তখন আমি বলি, ঐ পাজি মহিলা পাখিটার কারণেই এই দুটো পুরুষ পাখি ঝগড়া করছে। কিন্তু দুটো পুরুষ পাখির ঝগড়ার সময় ধারে পাশেও যদি কোন মহিলা পাখি না দেখা যায়, তখনও আমার সিদ্ধান্ত হল, একটি পাজি মহিলা পাখি নেই বলেই এই ঝগড়া! মহিলা পাখি না থাকার পরেও যদি নির্দ্বিধায় মহিলা পাখির উপরেই সব দোষ চাপিয়ে দিতে পারি, তাহলে মহিলার প্রতি আমার দৃষ্টি ভঙ্গি কতটা যুক্তি নির্ভর, এটা যে যার মত বুঝে নিলেই হবে। যাকে আমি মহিলা বলি, আসলে সে একজন নারী। নারীর প্রতি আমার এরকম একটি সহজ অভিব্যক্তি থাকার পরেও নারীকে নিয়ে কিছু লিখতে যাওয়া বড় একটি দুর্ঘটনা বা অনাসৃষ্টি! তাই বলে নারী কোন অনাসৃষ্টি নয়! বরং নারী হল এই মহাবিশ্বের এক আশ্চর্য সৃষ্টি, সুনিপুণ যার গাঁথুনি! যার ভেতরে আছে জরায়ু নামের এক অতি আশ্চর্য এক কারখানা, যেখানে মানুষের জন্মের শুরুটা হয়, তারপর তার পুষ্টির যোগান দেয়া হয়, প্রকৃতিতে টিকে থাকার মত না হওয়া পর্যন্ত একজন মানুষকে সেখানে নিবিড় যত্নের সঙ্গে পরিচর্যা করা হয়। দশ হাজার কোটি আলোক বর্ষের এই মহাবিশ্বে মানুষের মত প্রাণ আর কোথাও থাক বা না থাক, নারীর জরায়ু হল বিশেষ এক সৃষ্টি, যার কারণে মহাবিশ্বে এই পৃথিবীও বিশেষভাবে গুরুত্বপূর্ণ। নারীর জরায়ুতেই মানুষ সন্তানের জন্ম হয় বলে নারীর ভেতর তৈরি হয় সন্তানের প্রতি মায়া আর ভালোবাসা, যাকে আমরা বলি মাতৃত্ববোধ! এই মাতৃত্ব বোধই হল মানুষের জীবনের জন্য এক রক্ষা কবচ। মানুষের জীবনের দায় যেন চাপানো হয়েছে নারীর কাঁধে! এবং নারীর এই মাতৃত্ববোধ পার্থিব কিছু হতে পারে না, সবচে পাগলাটে মেয়ের কোলেও যখন একটি সন্তান আসে, তখনও সে কিন্তু তার সন্তানের জন্যে একজন পুরোদস্তুর মা। নারীর জরায়ুতে সন্তানের যেন জন্ম হয় সেজন্যেই নারীর গড়ন ভীষণ কারুকার্যময়। নারীকে ঘিরে থাকে এক অদ্ভুত মায়া। তাকে ঘিরেই গড়ে উঠে নারী পুরুষের সংসার। নারীর গর্ভে জন্ম নেয় নতুন নারী পুরুষ, এভাবেই নারী পুরুষ থেকে নারী পুরুষ, জীবন যায় এগিয়ে। নারী বা পুরুষ কেউ কারো প্রতিপক্ষ নয়। বরং একজন আরেকজনের পরিপূরক। ঠিক যেন আলোর মত, আলোর মাঝে থাকে একটি তড়িৎ ক্ষেত্র এবং একটি চৌম্বক ক্ষেত্র। দুটোই সময়ের সঙ্গে পরিবর্তিত হয়। সময়ের সঙ্গে পরিবর্তিত তড়িৎ ক্ষেত্রের কারণে একটি চৌম্বক ক্ষেত্র তৈরি হয়, যা নিজেও সময়ের সঙ্গে পরিবর্তিত হয়, এবং সময়ের সঙ্গে পরিবর্তিত একটি চৌম্বক ক্ষেত্রের কারণে একটি বিদ্যুৎ ক্ষেত্র তৈরি হয়, যা কি না সময়ের সঙ্গে পরিবর্তিত হতে পারে, ... এভাবেই তড়িৎ ক্ষেত্র থেকে চৌম্বক ক্ষেত্র, চৌম্বক ক্ষেত্র থেকে তড়িৎ ক্ষেত্র ... যে কারণে শূন্য মাধ্যমে আলো ছুটছে তো ছুটছেই। ঠিক একই ভাবে সৃষ্টির শুরু থেকেই নারী পুরুষ থেকে আবার নারী পুরুষ, সেখান থেকে আবার নারী পুরুষ ... এভাবেই মানুষের জীবন চলছে। নারী পুরুষ একজন আরেকজনের জন্যে পরিপূরক হলেও, গর্ভ এবং মাতৃত্ব বোধের কারণে নারীর অবস্থানটা পুরুষ থেকে একেবারেই ভিন্ন। সন্তানকে রক্ষা করতে গিয়ে নারী যেমন কোমল হতে পারে, প্রতিকূল পরিবেশে আবার হিংস্রও হতে পারে। এটা শুধু মানুষের বেলায় প্রযোজ্য নয়, এটি প্রাণী জগতের খুব স্বাভাবিক একটি বৈশিষ্ট্য। যেমন, একটি মুরগি মানুষ দেখে পালিয়ে যায়, কিন্তু বাচ্চা হলে অন্য রকম, ছোট বাচ্চার কাছে গেলে মা মুরগি যে কোন কিছুর দিকে তেড়ে আসতে পারে। নয় মাস ধরে একটি সন্তানকে জরায়ু বা গর্ভে রাখতে একজন নারীর যে কষ্ট, যে ত্যাগ, একই সঙ্গে যে আনন্দ, তার কারণেই নারী মনে করে এই সন্তান তার। এটাই সবচে বড় মায়া এবং সন্তান হচ্ছে মানুষের জীবনে সবচে বড় উপহার, নারীর জন্যে তো বটেই! এই সন্তানের জন্যে একজন মা কি না করতে পারেন। একজন নারী মনে করেন – “এই সন্তান আমার”! “আমার” বোধ থেকেই সন্তাদের প্রতি তার ভালোবাসার জন্ম হয়। একই ভাবে আস্তে ধীরে একজন সন্তানও বুঝতে পারে, মা মানেই আমার, একটি পর্যায় পর্যন্ত সন্তানের সমস্ত সুখ সুবিধা এবং আশ্রয় হল ওর মা। একারণেই মায়ের প্রতি সন্তানের ভালোবাসার জন্ম হয়। অর্থাৎ সন্তানের প্রতি মায়ের ভালোবাসা থেকেই মায়ের প্রতিও সন্তানের ভালোবাসার জন্ম হয়! জীবনের প্রয়োজনে একদিন মায়ের প্রতি সন্তানের ভালোবাসা কমে আসতে পারে, কিন্তু সন্তানের প্রতি মায়ের ভালোবাসা কমে না, এখানেও সন্তান “আমার” এই অনুভূতির সঙ্গে জড়িয়ে থাকে তার নয় মাসের কষ্ট, ত্যাগ, আনন্দ, আর সন্তানই যে তার জীবনের শ্রেষ্ঠ উপহার! তাই বলে নারী দোষমুক্ত নয়। নারীর মাঝে সন্তান “আমার” এর সঙ্গে জড়িয়ে আছে বড় একটি অনাসৃষ্টি! যা কিছু “আমার” এর জন্যে নারী যেমন সমস্ত যত্ন করতে পারে, তেমনি যা কিছু “আমার” এগুলো দেখাতেও সে আগ্রহী হয়ে উঠে, এই দেখানোর মাঝে তার স্বামী সন্তান অর্থ রূপ সবই আছে। এই দেখানোর প্রবণতাই নারীর মাঝে বড় একটি অনাসৃষ্টি! দোষ গুণ মিলেই মানুষ, নারীও তাই। আর একটি জিনিস মনে রাখতে হবে, গর্ভ এবং মাতৃত্ববোধ এদের কোনটাই নারীর অর্জন নয়। নারীর জন্যে দুটোই প্রকৃতির উপহার এবং দুটোই বড় দায়! নারী যেন পুরো প্রকৃতি জগতের এক ছোট্ট প্রতিকৃতি। প্রাণকে টিকিয়ে রাখার জন্যে প্রকৃতির মাঝে যেমন সব উপকরণ আছে, ঠিক তেমনি নারীর গর্ভে যেন সন্তানের জন্ম হতে পারে, সেজন্যে নারীর মাঝেও জীবনের অনেক উপকরণ দেয়া আছে। প্রকৃতিতে বেঁচে থাকার জন্যে যেমন আছে মায়া, নারীর মাঝেই তেমনি আছে, মায়া, প্রেম, এবং ভালোবাসা। তা না হলে তাকে ঘিরে সংসার গড়ে উঠবে না এবং সন্তানের যত্ন হবে না। সে অর্থে নির্দ্বিধায় বলা যায় টাকা পয়সা সম্পত্তি নয়, মানুষের জীবনে একমাত্র সম্পদ একজন নারী, নারী মানেই যেন জীবনের চালিকা শক্তি। অন্যদিকে প্রকৃতির মত নারীর মাঝেও ধ্বংস আছে। নারীর মাঝে আছে হিংসা, দ্বেষ, এবং আক্রোশ। প্রকৃতির ধ্বংস লীলা স্থবির জীবনকে এগিয়ে নেয়ার জন্যে আসে, এতে সামগ্রিক মানবতার উন্নতি হয়, মানুষ মানুষের পাশে দাঁড়ানোর সুযোগ পায়। ঠিক একই ভাবে নারীর হিংসা দ্বেষ বা আক্রোশ এটাও যেন সন্তান, পরিবার, বা নিজেকে সুরক্ষা দেবার জন্যেই। নারীর নিজের জীবন যখন অস্তিত্বহীন, বা সামাজিক এবং পারিবারিক হুমকির সম্মুখিন হয়, অথবা অবহেলার শিকার হয়, তখনই সাধারণত নারীর মাঝে এই ধরণের ধ্বংসাত্মক অনুভূতির জন্ম হতে পারে। যে নারীর মাঝে বিশ্বের সবচেয়ে দুর্লভ অনুভূতি এবং জরায়ু নামের এক সুনিপুণ সৃষ্টির কারখানা আছে, সেই নারীই বা কিভাবে অবহেলা সহ্য করবে! অন্যদিকে প্রকৃতির ধ্বংসলীলার যেমন অনেক ভয়াবহ দিক আছে, ঠিক একই ভাবে নারীর হিংসা দ্বেষ এবং আক্রোশের অনেক ভয়াবহ দিক থাকতে পারে। কিন্তু এটাই নারীর একমাত্র রূপ নয়, এবং অধিকাংশ ক্ষেত্রেই নারীরা পরিস্থিতির শিকার, যার পেছনে থাকতে পারে নারী সহ পুরো সমাজ। যার মাঝে প্রেম, মায়া, আর ভালোবাসা থাকে, থাকে জীবনের সুরক্ষা, সেটাই তো মানুষের জন্যে স্বর্গ। তাহলে নারী তো আমাদের জন্যে স্বর্গ। অবশ্যই নারী একটি স্বর্গ; সে পুরুষের জন্যে আশ্রয়, ভালোবাসা, এবং পুরুষের জীবনের ওতপ্রোত অংশ। সন্তানের জন্যে নারীর ভুমিকা পার্থিব সমস্ত কিছুর ঊর্ধ্বে, কেননা মাতৃত্ববোধ নিজেই স্বর্গীয়! ঠিক একই ভাবে নারীর জন্যেও নারী একটি স্বর্গ। এই স্বর্গের প্রকৃত স্বরূপ উপভোগ করতে গেলে নারীর যত্নের দরকার, তার শিক্ষার দরকার, আর এগুলোর চেয়েও বেশি দরকার নারীর সুরক্ষা, পারিবারিক সুরক্ষা এবং সামাজিক সুরক্ষা। এবং এর পেছনে সবচে বেশি দরকার নারী এবং পুরুষের দুজনেরই শিক্ষা, শিক্ষা হল যা দিয়ে নারী পুরুষ একজন আরেকজনকে অবলম্বন করে জীবনকে উপভোগ করতে পারে, পুরুষের জন্যে শিক্ষা হল নারীর সুরক্ষা এবং তার সম্মানে সচেষ্ট থাকা। আর নারীর শিক্ষা হল নিজের এবং অন্যদের যত্ন এবং নিজেদের শিক্ষার ব্যাপারে যত্নশীল হওয়া। নারী আর পুরুষকে ঘিরেই যখন আমাদের মানুষ জীবন, এবং জীবনের শুরু হচ্ছে নারীর গর্ভে, তখন নারীর যত্ন একটি অপরিহার্য বিষয়। আজ মানুষের তৈরি যান মঙ্গলে অবতরণ করেছে। সেখানে যদি কোনভাবে নড়াচড়া করার মতও এক কোষী কোন জীব পাওয়া যায়, তাহলে আনন্দে পুরো পৃথিবী কেঁপে উঠবে। আর আমাদের আসে পাশেই মানুষের জন্ম হতে পারে এমন গর্ভ নিয়ে কত নারী অবহেলার শিকার, পারিবারিক এবং সামাজিক দুভাবেই। এখানে নারী এবং পুরুষ উভয়েই জড়িত, শুধু নারীরাই অবহেলার শিকার নয়, পুরুষও অবহেলার শিকার। দুজনেরই দরকার শিক্ষা এবং যত্ন। আমাদের বোধ কতটা ভোতা হলেই না গর্ভধারী নারীর অযত্ন করতে পারি! মঙ্গলে বা মহাবিশ্বের অন্য কথাও যদি প্রাণ সৃষ্টির কোন গর্ভের সন্ধান পাওয়া যায়, আমরা অনেক অনেক টাকা খরচ করব সেই গর্ভকে টিকিয়ে রাখতে। অথচ আমাদের আশে পাশেই এরকম মহামূল্যবান স্বর্গীয় গর্ভ ঘুরে বেরাচ্ছে, অথচ যত্ন নিচ্ছি না, এটা কি মানব জাতির জন্যে পাপ নয়! সন্তান যখন জীবনের শ্রেষ্ঠ উপহার, তখন যে গর্ভের মাধ্যমে সন্তান আসে, তার অবহেলা করাটা পুরো মানব জাতির জন্যে অবশ্যই পাপ! তাই এই পাপ এড়িয়ে যাওয়ার জন্যে আমাদের সবাইকে জেগে উঠতে হবে। যেন একজন নারী হতে আমাদের জীবনের একমাত্র সম্পদ, আর সন্তান হতে পারে আমাদের একমাত্র ভবিষ্যৎ! জীবনের একটি বড় ক্ষতি হল নারী আর পুরুষকে মুখোমুখি দাঁড় করিয়ে দেয়া। এতে নারী বা পুরুষ কারোরই লাভ নেই, বরং পরিপূর্ণ এবং স্বচ্ছ ভাবে জীবন উপভোগের জন্যে এটা একটি মারাত্মক হুমকি! কিন্তু প্রকৃত শিক্ষার অভাবে যেমন নারীর যত্ন এবং সুরক্ষা হচ্ছে না, তেমনি প্রকৃত শিক্ষার অভাবে নারী আর পুরুষ অকারণে মুখোমুখি দাঁড়িয়ে যাচ্ছে! এখানে একটি প্রশ্ন রেখেই এই অংশের আলোচনার ইতি টানতে চাই, প্রশ্নটা হল, নারী কি তার সমস্ত কিছু উজাড় করে দিয়ে পুরুষকে ভালোবাসেনি, আর পুরুষও কি নারীকে জীবন দিয়ে ভালোবাসেনি? তাহলে কেন নারী পুরুষের মাঝে দ্বন্দ্ব থাকবে। প্রকৃতির কারণেই নারী যেমন নারীই, আর পুরুষও তেমনি পুরুষই, এরা কখনোই এক না, এক হতে পারে না। কিন্তু জীবনের জন্যে দুজনেই দুজনের পরিপূরক! বিজ্ঞানের অগ্রগতির সঙ্গে হয়ত নতুন জীবন বা মানুষ সন্তানের জন্যে একটি নারী আর পুরুষের সংসার না হলেও চলবে। মানুষের কোষ থেকেই নতুন মানুষের জন্ম হবে। সেদিন হয়ত মাতৃ গর্ভেরও দরকার পড়বে না। সেদিন হয়ত ভিন্ন একটা অবস্থার সৃষ্টি হবে। নয় মাসের গর্ভ ধারণের কষ্ট, ত্যাগ, আনন্দ না থাকার কারণে হয়ত সন্তানের প্রতি ভিন্ন মাত্রার একটি অনুভূতি তৈরি হবে, সেটাও একদিন মানুষ মেনে নিবে, ঠিক একই ভাবে জীবনকে হয়ত মেনে নিতে হবে ভিন্ন একটি আঙ্গিকে। তখন হয়ত মায়ের প্রতি যে ভালোবাসা, যে মায়া থাকার কথা, সেগুলো অতটা প্রকট ভাবে থাকবে না। যার একটি ছাপ দিন দিনই সমাজে প্রকট হয়ে উঠছে। সময় মত সাবধান হতে না পারলে, জীবনের গতিপথ জীবন নিজেই ঠিক করে নেবে। পরিবর্তনটা ধীরে ধীরে হবে বলে মানতেও অতটা কষ্টও হবে না। এতে করে জীবন, মানুষ, সমস্ত কিছুর প্রতিই হয়ত আমাদের অনুভূতি দায়সারা হয়ে যাবে। নয় মাসের কষ্ট ছাড়া যদি দোকান থেকে সন্তান কিনতে পাওয়া যেত, সেই সন্তানের প্রতি খুব একটা ভালোবাসা থাকবে বলে মনে হয়, কিনে আনার পর পছন্দ না হলে ফিরিয়ে দিয়ে অন্য সন্তান ... কিন্তু সাধারণ পরিস্থিতিতে কোন মাকেই সন্তান বদলে আনার কথা শোনা যায় না। শেষে আবার ফিরে যাই নারীর প্রতি আমার ব্যক্তি অনুভূতির দিকে। নারীর প্রতি আমার ব্যক্তি অভিব্যক্তি যাই হোক না কেন, সমাজের বিভিন্ন স্তরে বিভিন্ন নারীর সঙ্গে আমার অনেক ধরণের সম্পর্ক আছে। পারিবারিক এবং সামাজিক থেকে ভার্চুয়াল জগতেও অনেক নারীর সঙ্গে আমার পরিচয় এবং সম্পর্ক আছে। সাহায্য এবং সহযোগিতার জন্যে পুরুষের চেয়ে নারীরা অনেক বেশি উদার, এগুলোও তার মাতৃত্ববোধেরি বহিঃপ্রকাশ। তাদের এই উদারতার বড় একটি সাক্ষী আমি। আমার মত মানুষকেও তারা নানান সাহায্য সহযোগিতা করে থাকেন। পারিবারিক স্তরে আমাকে ভালোবাসার মত নারীও যে নেই, এই কথাটাও আমি মানতে নারাজ। নারীর মাঝেই আছে শাশ্বত জীবনের ভালোবাসা, সেজন্যে নারী তো ভালোবাসবেই, একজন মানুষ খারাপ হোক, ভালো হোক, তাকে ভালোবাসার মত অন্তত একজন হলেও নারী থাকবেই, এটাও আমার বিশ্বাস! আর নারীর প্রতি একজন ব্যক্তি মানুষের অভিব্যক্তি বদলাতেও শিক্ষা জরুরি! নারীর মাঝে স্বর্গ খুঁজে নিতেও শিক্ষার ভীষণ দরকার। আবার এটাও ঠিক, সবাই সবার মাঝে স্বর্গ খুঁজে পেতে পারে না, মানুষের মাঝে এই ব্যর্থতা না থাকলে মানুষ কিভাবে শিক্ষার গুরুত্ব বুঝবে! আবার অনেকে স্বর্গ পেয়েও এর গুরুত্ব না বুঝে সেই স্বর্গ ছেড়ে আসতে পারে। ফিরে আসার পর বুঝতে পারে, তার জীবনে স্বর্গ ছিল, এটাও জীবনেরই একটি শিক্ষা, তখন তাদের পক্ষে নারীকে নিয়ে গুছিয়ে লেখা খুব সহজ হয়ে যায়! যে লেখা নারী এবং পুরুষ দুজনের শিক্ষাতেই বিশেষ অবদান রাখতে পারে।
আমি যদি না পাই তারে সেও যদি না পায় মোরে তবে কি হবে এ বিশ্ব সংসার দিয়ে!
"ঘুঘু তোমার মনে ভরে না এই উঠোনের ধানে। কোন উঠোনের ধানের কথা বাজে তোমার প্রাণে? সোনার ধানে রূপার উঠোন দেশটা কি খুব দূরে! ঘুঘু তোমার ডানা আছে যাও না কেন উড়ে?" 
দুঃখ আমার বৃষ্টিস্নাত নবীন কদম ফুল মেঘলা ডাকে ঝোড়ো বাতাস পায় না খুঁজে কূল!
"যখন আমাদের টাকা ছিল না তখন আমরা খুঁজতাম আমাদের কি আছে, আর যখন হাতে টাকা এল তখন আমরা খুঁজি আমাদের কি নেই!"
আমার যে প্রেম আছে, হেই প্রেম তারে ক্যান দিমু না! গেরামের বাতাস কুনে না লাগে, ধান ক্ষেতে ঢেউ তুলে, বিলের শাপলা নড়বড় করে, তারও তো শাপলা আছে, বাতাসের লাহান প্রেম খুঁজে, বাতাস আর রোদে তার শাপলা দেইখ্যা আমার চক্ষেও চিলিক মারে – তইলে ক্যান তারে ভালোবাসা দিমু না! মাটির চইক্ষে মাটি পরাণে বিঁধে, মাটিতে ফালায়ে প্রেম মাটিতে কান্দি হে তো ফিইরা চায় না, হের আছে আসমান, যে আসমানে আবাদ অয় রোদ আর পানি পাইয়া কচি গাছের বুকে ধানের ভারি শিষ উঁকি দেয় ফসলি ধানের শিষের লাহান আমারও তো প্রেম একবারই আয় – তাইলে হেই প্রেম তারে ক্যান দিমু না!
শিক্ষা ব্যবসা রাজনীতি চাকুরে চারটাকে আলাদা না রাখলে বাপুরে ব্যক্তির লাভ হবে করে নানা কারবার সমাজটা গিলে খাবে নানাবিধ অনাচার! 
জীবন শূন্যে ভাসা ফাঁপা মানুষ কি আসে যায় নামে ভাবের ঘোরে পড়ে আছি কি দেব তার মানে!
আমাদের মিনু নিয়ে সবার সহযোগিতা চাই আমাদের মিনু নামে একটি বই প্রকাশ করতে চাই। এখানে বেশ কিছু ছোট গল্প আছে, ছোটদের জন্যে গল্পগুলো লিখেছি। কিছু আছে নিছক গল্প, কিছু গল্প আছে সামাজিক প্রেক্ষাপট নিয়ে, আবার বিজ্ঞান নিয়েও কিছু গল্প আছে। আমার মনে হয় গল্পগুলো ছোটদের হাতে গেলে ওরা পড়ে আনন্দ পাবে, সঙ্গে বড়রাও আনন্দ পেতে পারেন। ছোটদের উপযোগী ছবি দিয়ে বড় অক্ষরে বইটি ছাপা হলে খুব ভালো হত। এর জন্যে একজন প্রকাশক এবং একজন চিত্রশিল্পীর ব্যাপারে সবার সহযোগিতা আশা করছি। এমনকি এই গল্পগুলো নিয়ে ছোটদের জন্যে একটি টিভি প্রোগ্রামও করা যেতে পারে। দুই সপ্তাহ পর পর, অথবা মাসে একবার বিকেলের দিকে আধা ঘণ্টার একটি অনুষ্ঠান খুব সুন্দর হবে। ছোট দশ বারোজন অতিথির সামনে কেউ একজন এই গল্পগুলো পড়তে পারেন, সঙ্গে একটু গল্পও করতে পারেন।
ভনিমিকা আলভার্ট অবস্টাইন ছিলেন তুখোড় বিজ্ঞানি। তিনি কাজ করতেন হাবভার্ট বিশ্ববিদ্যালয়ে। বিশ্বে তিনিই একমাত্র বিজ্ঞানি যিনি প্রতিদিন চব্বিশ ঘণ্টা গবেষণা করে রাতেও গবেষণা করতেন। যার ফলে তিনি প্রতিদিন একটি করে নতুন তত্ত্ব আবিষ্কার করতেন এবং দিনে তার একটি করে পেপার পাবলিশড হত। নতুন তত্ত্ব দিয়েই তিনি পাশের পরীক্ষাগারে গিয়ে বলতেন পরীক্ষা করে তার তত্ত্ব প্রমাণ করতে। অনেক ক্ষেত্রেই গবেষণাগারের বিজ্ঞানীরা তার তত্ত্বের প্রমাণ করতে পারতেন না। এতে আলভার্ট অবস্টাইন প্রায়ই পাশের গবেষণাগারে গিয়ে প্রচুর ভাংচুর করতেন। এতে অনেক প্রোফেসররাও ব্যাথা পেলে তাদের করার কিছুই ছিল না। কারণ তখন অমেরিকার প্রেসিডেন্ট ছিলেন জর্জ অবশিংটন! তিনি হাবভার্ট বিশ্ববিদ্যালয়ের প্রিন্সিপালকে ফোন করে বলে দিয়েছেন আলভার্ট অবস্টাইন যাই করুক না কেন, তাকে কিছু বলা যাবে না। এদিকে স্যার অইজাক নিউটমও প্রতিটি ঘটনাতেই আলভার্ট অবস্টাইনের পক্ষে সাফাই গাইতেন। শোনা যায় আলভার্ট অবস্টাইন ছাত্রদের ক্লাসেও মারধর করতেন। একবার তো এক কনফারেন্সে যাওয়ার পথে তিনি প্লেনে উঠে দেখেন, এক পায়ে জুতা থাকলেও মোজা নেই। তখন তার মনে পড়ে তিনি এয়ারপোর্টে মোজা খুলে বসেছিলেন, কিন্তু উঠার সময় এক পায়ের মোজা রেখেই প্লেনে উঠেছেন। তিনি পাইলটকে বলেন প্লেন আবার নামিয়ে আনতে, যাতে তিনি মোজাটা পরে আসতে পারেন। কিন্তু পাইলট সহজে রাজি হলেন না। এতে আলভার্ট অবস্টাইন ভীষণ রেগে গেলেন এবং ককপিটে গিয়ে পাইলটের মাথায় বাড়ি দিতে দিতে প্লেন নামিয়ে আনেন। এই না হলে তিনি আলভার্ট অবস্টাইন! ভনিমিকা – ভয়ানক এবং নির্ভেজাল মিথ্যে কাহিনি
বিশ্ববিদ্যালয়ে শিক্ষক নিয়োগের ইন্টার্ভিউ সংস্কৃতির বর্তমান রূপ (পুরানো লেখা) ঢাকা বিশ্ববিদ্যালয়ে থেকে মাস্টার্স পাশ করার পর পরই চাকরি খুঁজতে শুরু করি। আমার চাকরি জীবনের শুরু হয়েছিল একটি ইংলিশ মিডিয়াম স্কুল দিয়ে। সেখানে আমার ইন্টার্ভিউ নিয়েছিলেন আমার ডিপার্টমেন্টের একজন শিক্ষক এবং আরো একজন শিক্ষক। বিষয় নিয়ে আমাকে তারা কোন প্রশ্ন করেননি। উপরোন্ত, আমার এপ্লিকেশনে বড় একটা ভুল ছিল, যেটা তারা আমাকে ধরিয়ে দিয়েছিলেন এবং আমাকে নিয়োগও দিয়েছিলেন। সেখানে চাকরি করতে করতেই একদিন একটি প্রাইভেট বিশ্ববিদ্যালয়ে হাজির হয়ে যাই। একজনের কাছে শুনেছিলাম সেখানে শিক্ষক লাগবে। সরাসরি একটি স্কুলের ডিরেক্টরের সঙ্গে দেখা করি। তিনি আমার সিভি দেখেই আরেক জনকে ডেকে বললেন, এখনই ওর একটা ইন্টার্ভিউ নিয়ে নাও। ইন্টার্ভিউয়ে তারা জানতে চাইলেন আমি মাস্টার্সে কি বিষয়ে কাজ করেছি। এই নিয়েই কিছুক্ষণ আলোচনা হল। এটুকুতেই ইন্টার্ভিউ শেষ। সেখানে আমার চাকরি হয়েছিল। সেখানে চাকরি করার সময়ই জানতে পারলাম আমার বিষয়ে ঢাকা বিশ্ববিদ্যালয়ে দুজন লেকচারার নিয়োগ দেয়া হবে। আমিও ইন্টার্ভিউ দিলাম। সেখানে আমার ক্লাসের শিক্ষক আমাকে আপনি করে সম্বোধন করে জানতে চাইলেন, মাস্টার্সে আমি কি বিষয়ে কাজ করেছি। যা করেছি তাই নিয়ে কিছুক্ষণ গুছিয়ে কথা বললাম। এর বাইরে বিষয় ভিত্তিক কোন প্রশ্ন আমাকে জিজ্ঞেস করা হয়নি। ইন্টার্ভিউ শেষে জেনেছিলাম, নিয়োগের জন্যে আমাকেও সুপারিশ করা হয়েছে। এরপর জীবনে অনেক কিছু ঘটে গেছে এবং অনেক সময়ও কেটে গেছে। অন্য একটি বিশ্ববিদ্যালয়ে কিছুদিন পড়ানোর জন্যে একটি ইন্টার্ভিউ দিয়েছিলাম। এটা অবশ্য অনলাইনে, তারা শুধু জানতে চাইলেন, আমি তাদের ওখানে পড়াতে আগ্রহী কি না, আর এ পর্যন্ত আমি কি কি কোর্স পড়িয়েছি। সেখানেও আমি চাকরি পেয়েছি। এর পর আবার একটি প্রাইভেট বিশ্ববিদ্যালয়ে চাকরির ইন্টার্ভিউ দেই। সেখানে একটি প্রেজেন্টেশন দিতে হয়েছিল। আমার প্রেজেন্টেশন শেষে আমার কাজের উপরেই কিছু আলোচনা হয়েছিল। সেখানেও চাকরি হয়েছে। কিন্তু ধাক্কা খেলাম এর পর আরেকটি ইন্টার্ভিউ দিতে গিয়ে। আমার কাছে জানতে চাওয়া হল না, আমি কি বিষয়ে কাজ করি, বা কাজ করেছি। বই থেকে আমাকে চারটি প্রশ্ন করা হয়। দুটোর উত্তর দেইনি। আর দুটোর উত্তর ভুল দিয়েছি। স্বাভাবিক ভাবেই আমার চাকরি হয়নি। এটা নিয়ে আমার আক্ষেপ নেই। আমার আক্ষেপ ছিল, একটি পর্যায়ের পর কেউ আমাকে এভাবে প্রশ্ন করতে পারেন না। কোর্স ভাইভা আর শিক্ষক নিয়োগের ইন্টার্ভিউ সম্পূর্ণ আলাদা বিষয়। ইতিমধ্যেই আমি নিজেও একটি বিশ্ববিদ্যালয়য়ের শিক্ষক, আমাদের মাঝে অনেক কিছু নিয়েই আলোচনা হতে পারে, কিন্তু বিষয় ভিত্তিক বই থেকে প্রশ্ন করে উত্তর চাওয়াটা আমি মানতে পারিনি। একটি বিশ্ববিদ্যালয়ের শিক্ষক হওয়া যেমন সম্মানের তেমনি শিক্ষক হওয়ার ইন্টার্ভিউ দেওয়াটাও সম্মানের। বেশ কিছুদিন পর আবার সেখানে আমি ইন্টার্ভিউ দেই। আমার সঙ্গে বেশ কিছু ব্যাপারে কথা বলার পর প্রোভিসি এক্সপার্টকে বললেন, আপনি তাকে কিছু প্রশ্ন করেন। এক্সপার্ট বললেন, এক সময় ও আমার কলিগ ছিল, ওকে আমি কি জিজ্ঞেস করব! এখানেই আমার ইন্টার্ভিউ শেষ। এবারও সেখানে আমার চাকরি হয়নি। কিন্তু এই ইন্টার্ভিউ আমার জীবনে সুন্দর একটি ঘটনা। একজন মানুষের আত্মসম্মান বোধ কত বড় হলে এই কথাটা বলতে পারেন, ও আমার কলিগ ছিল, তাই ওকে আমি প্রশ্ন করতে পারি না। কারণ এক সময় তিনি আর আমি একই জায়গায় কাজ করেছি। আমার বিষয়ে আমি খুব কম জানি। এটা নিয়ে আমার চিন্তা নেই। আমি ক্লাসে যাওয়ার আগে বইটা ভালো করে দেখে যাই। যেটুকু পড়াব, মনে মনে সে বিষয়ে গল্পের মত করে ধাপগুলো সাজিয়ে নেই। তাই বলে যখন তখন আমি কিছু পড়াতে পারব না। কিন্তু সময় দিলে আমার বিষয়ের অনেক কিছুই আমি পড়াতে পারব। ঢাকা বিশ্ববিদ্যালয়ে পড়ার সময় দেখেছি, কয়েকজন শিক্ষক পড়ানোর আগে খুবই পরিশ্রম করতেন, তারা বই পড়তেন, নোট বানাতেন, তারপর পড়াতে আসতেন। একজন ছিলেন যাকে বলা মাত্রই তিনি ক্লাস নিতে পারতেন। তিনি বোর্ডে দাঁড়িয়েই লিখতে শুরু করতেন, এবং খুবই সুন্দর করে বুঝাতেন। নিজেকে নিয়ে অনেকগুলো কথা বললাম, শুধু মাত্র সাম্প্রতিক কালে বিশ্ববিদ্যালয়ে শিক্ষক নিয়োগ ইন্টার্ভিউ প্রসঙ্গে কিছু কথা বলার জন্যে। এখানে নাম না বলেই যে সমস্ত শিক্ষকদের কথা বলেছি, তাদের কাছে ইন্টার্ভিউ দিতে গিয়ে আরো অনেকেই খুবই খুশি হয়েছেন। কারণ তাদের মত করে আর কেউ প্রার্থীর নিজের কাজ সম্পর্কে জানতে চাননি। নিজের কাজ সম্পর্কে কাউকে বলতে পারাটা সব সময়ই আনন্দের। আর কারোর কাছে নতুন কিছু জানতেও পারাটাও একই রকম আনন্দের। শিক্ষক নিয়োগের ইন্টার্ভিউটা যেন ঠিক তাই, একজন প্রার্থী কি কাজ করেছেন জানাবেন, আর যারা ইন্টার্ভিউ নিবেন তারাও বেশ খানিকটা নতুন জিনিস জানার সুযোগ পান। এমনকি সদ্য মাস্টার্স পাশ করা ক্যান্ডিডেটের সঙ্গেও এরকম আলোচনা চালিয়ে নেয়া যায়। কিন্তু বর্তমানে বিশ্ববিদ্যালয়ের শিক্ষক নিয়োগ ইন্টার্ভিউয়ে অনেক প্রার্থীর ক্ষেত্রেই শোনা যায় ইন্টার্ভিউয়ের নামে তাদেরকে যেন হেনস্তা করা হয়েছে। কোন কোন ক্যান্ডিডেটকে সরাসরি তার সিজিপিএ নিয়ে প্রশ্ন তুলে হেনস্থা করা হয়েছে। অথচ বিজ্ঞাপনে উল্লিখিত সিজিপিএ শর্ত মেনেই তিনি আবেদন করেছেন। কাউকে বিষয়ের নানা প্রশ্ন তুলে নাস্তানাবুদ করা হয়েছে। কাউকে বোর্ডে গিয়ে সমস্যার সমাধান করতে বলা হয়েছে। এমনকি মার্কশিট খুলে বিভিন্ন কোর্স নিয়েও প্রশ্ন করা হয়েছে। অনেক ক্ষেত্রেই একজন প্রার্থী বিশেষ একটি প্রিপারেশন নিয়ে আসেন। এর বাইরে গিয়ে প্রশ্নের উত্তর দেয়াটা অনেকের জন্যেই কঠিন হয়ে পড়ে। আবার জোর দিয়ে বলছি, কোর্স ভাইভা আর শিক্ষক নিয়োগের ইন্টার্ভিউ কোন মতেই এক বিষয় নয়। একজন ছাত্রকে কোর্স ভাইভায় অনেক কিছু জিজ্ঞেস করে করে তাকে তৈরি করা হয় যেন পরিবর্তী জীবনে তাকে কঠিন অবস্থার সম্মুখীন না হয়। আমি নিজেও অনেক কোর্স ভাইভা দিয়েছি, সেখানে প্রশ্নের উত্তর দিতে পেরে যেমন আনন্দিত হয়েছি, তেমনি উত্তর না দিতে পেরেও অনেক কিছু জেনে নিয়েছি, কিন্তু কখনোই আমার কাছে মনে হয়নি আমাকে কোন শিক্ষক আটকানোর চেষ্টা করেছেন। এমনকি আমার পিএইচডি ডিফেন্সেও একজন শিক্ষক একটি প্রশ্ন করার পর আমি বলেছি, আমি এর উত্তর দেব না। আমার কথাটা তিনি সুন্দর ভাবেই মেনে নিয়েছেন। এটাই হল একাডেমিয়ার সত্যিকার রূপ, শিক্ষক ছাত্র একজন আরেকজনের সম্মান বজায় রাখবেন, এবং চেষ্টা করবেন যতদূর সম্ভব জ্ঞানটা ছড়িয়ে দিতে। এমনও শোনা যায়, ইন্টার্ভিউ বোর্ড একজন প্রার্থীর পিএইচডি ডিগ্রি কোথা থেকে করেছেন এই নিয়েও তাকে অহেতুক মানহীন প্রশ্ন করা হয়, এবং বেশ আপত্তিকর ভাবেই বলা হয়, তার পিএইচডি ডিগ্রীর কোন দাম নেই। পিএইচডি ডিগ্রি একজন মানুষের শিক্ষা জীবনের সর্বোচ্চ অর্জন। এই নিয়ে কথা বলে তাকে বিব্রত করাটা কোন ভাবেই মেনে নেয়া যায় না। একজন ছাত্র তার সুযোগ সুবিধা মত তিনি নিজেই ঠিক করবেন কোথা থেকে পিএইচডি করবেন। আর একই সঙ্গে একজন প্রার্থীর পিএইচডি থাকার পর তাকে আর বইয়ের প্রশ্ন করাটা কোন সহজ বিষয় হতে পারে না। বইয়ের বিষয় নিয়ে আলোচনা চলতে পারে, কিন্তু বই থেকে সংজ্ঞা জিজ্ঞেস করা, কিংবা বই থেকে প্রশ্ন করা, ... এগুলো মেনে নেয়া সত্যিই কষ্টের। কারণ তিনি একটি বিশ্ববিদ্যালয়ের চোখে ফিলসফার উপাধিটি অর্জন করেছেন। একজন ফিলসফারকে বই থেকে সংজ্ঞা জিজ্ঞেস করার মানেই হল, তার এই অর্জনের প্রতি ঠিক সম্মানটি না দেখানো। এটা একাডেমিয়ার জন্যে সুখকর কিছু হতে পারে না। এগুলোই শেষ নয়, অনেক সময় একজন প্রার্থীকে প্রশ্ন করে নাস্তানাবুদও করা হয়, বিশেষ করে না পারলে সরাসরি কেউ যখন তাচ্ছিল্য ভরে বলেও ফেলেন – তুমি এটাও পার না, তাহলে ইন্টার্ভিউ দিতে এসেছ কেন! এই ধরণের মন্তব্যে প্রার্থীর উপর বড় ধরণের একটি মানসিক চাপ পড়ে। একই সঙ্গে পুরো একাডেমিয়ায় পারস্পরিক সম্মানের জন্যে বড় একটা হুমকি। এখানে স্বতঃস্ফূর্ত সম্মানে একবার বাঁধা এলে তা আর আগের অবস্থায় ফিরে নেয়া যায় না। তাই বলে এখানে উত্তর না দিতে পারার প্রতি সাফাই গাইছি না। আমার মত অনেক প্রার্থীই হয়ত পাওয়া যাবে, যারা চট করে একটি প্রশ্নের উত্তর দিতে নাও পারতে পারেন। বিশ্ববিদ্যালয়ের শিক্ষক মানেই চট করে প্রশ্নের উত্তর দেয়া না। কিন্তু আমাদের দেশেও অনেক শিক্ষক আছেন, একই সঙ্গে অনেক বিষয়েই বলে যেতে পারেন। তাই বলে সবাই ওরকম নন। বিশ্ববিদ্যালয়ের শিক্ষকতার ক্ষেত্রে বড় একটি গুণ হল, শিক্ষক হিসেবে তিনি বিষয়টা বুঝেন কি না, ছাত্রদের জন্যে ভালো ভাবে উপস্থাপন করতে পারেন কি না। একটা প্রেজেন্টেশন বা ইন্টার্ভিউয়ে একজন প্রার্থীর কাজ সম্পর্কে আলোচনা করতে গেলেই এটা পরিষ্কার হয়ে যাওয়ার কথা। এর উপর তার সিভিতে তো সবই লেখা আছে, এমন কি তার গবেষণা সম্পর্কে প্রকাশিত প্রবন্ধ থেকেই জানা যায়। সে ক্ষেত্রে একজন প্রার্থীকে প্রশ্ন করে আটকানো কোন ভাবেই সম্মানের বিষয় হতে পারে না, না প্রার্থীর জন্যে, না ইন্টার্ভিউ বোর্ডের জন্যে। বিশেষ করে ইন্টার্ভিউ বোর্ডের যেখানে পুরো এখতিয়ার থাকে কে চাকরির যোগ্য, বা কাকে চাকরি দেওয়া যেতে পারে, এই সিদ্ধান্ত নেয়ার, সেখানে একজন প্রার্থীকে এভাবে হেনস্থা করা কোন ভাবেই কাম্য হতে পারে না। এ ক্ষেত্রে বড় একটি প্রশ্নের জন্ম দিতে পারে, ইন্টার্ভিউ বোর্ডে যারা থাকেন, তারা কি নিজের জ্ঞান জাহির করতে চান, না কি প্রার্থীর জ্ঞান সম্পর্কে জানতে চান! কিছু কিছু ইন্টার্ভিউয়ে এমনও হয় যে একজন প্রার্থী সঠিক উত্তর দেয়ার পরেও কেউ কেউ সেটা মানতে চান না। প্রশ্নকর্তা যে ভাবে উত্তরটা জানেন, প্রার্থীকে যেন ঠিক সেভাবেই উত্তর দিতে হবে। ইন্টার্ভিউ দিতে এসে অনেক প্রার্থীই একটা স্বাভাবিক মানসিক চাপে ভুগেন। সেখানে তার মত করেই তার কাছ থেকে উত্তরগুলো জেনে নিলেই কিন্তু সবার সম্মানটা রক্ষা হয়। কিন্তু অনেকেই এগুলো আর মানতে চাইছেন না। এর ভয়াবহ প্রভাবটি পড়ছে তরুণ শিক্ষকদের মাঝে। তারা হয়ত ভেবেই নিচ্ছেন যে এই ভাবে ইন্টার্ভিউ নেয়াটাই স্বাভাবিক, একজন প্রার্থীকে একটি প্রশ্ন করে আটকানোতেই প্রশ্ন কর্তার জ্ঞানের প্রকাশ পাচ্ছে, কিন্তু ব্যাপারটা মোটেও এরকম হতে পারে না। বরং একজন প্রার্থীকে প্রশ্নের মাধ্যমে না আটকিয়ে বরং, তাদের জ্ঞানের মাঝ থেকেই অনেক কিছুই জেনে নেয়া সম্ভব। এতে ইন্টার্ভিউ বোর্ডের প্রতি একজন প্রার্থীর সম্মান বাড়বে বই কমবে না। কিন্তু তাই বলে সবাইকে চাকরি দিতে হবে ব্যাপারটা এমন নয়, কিংবা প্রার্থী নিজেও হয়ত জানেন তার চাকরি হবে কি হবে না। কিন্তু ইন্টার্ভিউ এর মাধ্যমে তার অর্জিত সম্মানে আঘাত না করাটাই সবার জন্যে সম্মানের হতে পারে। এই ইন্টার্ভিউটাও যে তার জন্যে সম্মানকর, এটা যেন একজন প্রার্থী বুঝতে পারে। একই সঙ্গে একজন প্রার্থী যেন সাবলীল ভাবে তার কথাগুলো বলে যেতে পারেন এটাও ইন্টার্ভিউ বোর্ডের দায়িত্বের মধ্যেই পড়ার কথা। আবেদন করার পর একজন প্রার্থীকে যখন ভাইভার জন্যে নির্বাচন করা হয়, তখন বলতেই হয় প্রার্থীর রেজাল্ট একটি বিশেষ পর্যায়ের ভালো। তার রেজাল্ট শুধু তার নিজের অর্জন নয়, এটা তার নিজের বিশ্ববিদ্যালয়ের শিক্ষকদের জন্যেও বড় একটা অর্জন, এবং সবার জন্যেই এটা সম্মানের। অহেতুক তাকে প্রশ্ন করার নামে নাস্তানাবুদ করার মাধ্যমে কারোই সম্মান রক্ষা করা হয় না। যা ভবিষ্যৎ শিক্ষার পরিবেশের জন্যে বড় একটা অশনিসংকেত। আর এ সমস্ত কারণের সঙ্গে আরো অনেক কিছুই যোগ হয়েছে। এমন কথাও শোনা যায় যে অপেক্ষাকৃত কম যোগ্যতা সম্পন্ন পছন্দের প্রার্থীকে নিয়োগ দিতে গিয়ে বেশি যোগ্যতা সম্পন্ন প্রার্থীর সম্পর্কে অহেতুক বাজে কথাও ছড়ানো হয়েছে। আর এসব করা হয়ে হয়েছে ইন্টার্ভিউ নেয়ার সময়েই। পরিশেষে বলতে চাই, নিয়োগ বোর্ডে যদি মনে করে প্রার্থী তার বিশ্ববিদ্যালয়ের জন্য উপযুক্ত, তাহলে সম্মানের সঙ্গেই তার ইন্টার্ভিউ নিতে পারে, যেন সম্মানের সঙ্গেই একটি বিশ্ববিদ্যালয়ের কাজে এবং সাফল্যে তিনি নিজেকে পুরোপুরি ঢেলে দিতে পারেন। একই সঙ্গে কাউকে যদি উপযুক্ত মনে না হয়, তাহলেও তার সম্মান বজায় রেখেই তাকে জানিয়ে দেয়া যায়, তাকে নিয়োগ দেয়া যাচ্ছে না। যারা বর্তমানে বিশ্ববিদ্যালয়ের শিক্ষক এবং যারা একটি ইন্টার্ভিউয়ের মাধ্যমে শিক্ষক হতে যাচ্ছেন, তারা একে অপরের সম্মান রক্ষা করতে না পারলে পুরো একাডেমিয়ার সম্মান হুমকির মুখে পড়ে যাবে! যা বিশ্ববিদ্যালয়ের সামগ্রিক শিক্ষার পরিবেশের জন্যে মোটেও কাম্য হতে পারে না। বিশেষ করে এই ধরণের ঘটনা যখন আশঙ্কাজনক ভাবে বেড়েই চলছে।
এমন একহারা বৃষ্টিতে যদি বলি তোমাকে মনে পড়ে, কথাটা কি ভুল হবে! যা কিছু মিটে গেছে, সেসব না টেনে, বসে কি পড়তে পারি না, দুকাপ গরম চায়ে! নতুন কোন কথা যদি জমে থাকে হৃদয়ে, হৃদয়ে হৃদয় পেতে, চুমুক কি দিতে পারি না চায়ের গরম কাপে! আমাদের নীরবতায় বৃষ্টির মত করে কিছু কথা নেমে আসুক তোমার চোখ জোড়ায়! এমন একহারা বৃষ্টির সুরে, হঠাতই যদি বলে ফেলি ভালোবাসি, কথাটা কি খুব ভুল হবে! চায়ের কাপটা রেখে যদি একটি হাত সঁপে দাও আমার দুহাতে, তাতে এমন কি ক্ষতি হবে! তোমাকে আমাকে কেউ কি মনে রাখে আমাদের মত করে! তবে কেন বৃষ্টির আড়ালে, দুজন দুজনাতে, নেমে যেতে পারি না দুজনের গহীন অতলে! যেখানে ভুল নয়, শুদ্ধ নয়, আছে শুধু নির্জলা প্রেম!
বিচারের ভার নিয়েছে কাঁধে যে যার মত স্বল্প জ্ঞানে শব্দ আছে কথা নাই বুদ্ধি আছে বিবেক নাই যা কিছু চায় করতে বড়াই ছোট বড়র চলছে লড়াই আঘাত করিতে মরিয়া সবে জেনে আর না জেনে!
এক কাপ হতাশা এমন করে আগে কেউ আমাকে চা দেয়নি! মাথাটা স্থির রেখে মাছরাঙার ঝাপটানো ডানায় বলেছিল – সব ঠিক আছে! তখনি কেবল সব পাক খেতে শুরু করেছে। নীল আকাশটা একেবারে নেমে এসেছিল আমার হাঁটুতে! ছুঁই ছুঁই মেঘ ওর আর আমার মাঝে! দুর্দান্ত তারাগুলো ... ধ্যাৎ কি সব বলছি, ঘুরপাক খাচ্ছে বলে রাতের তারারা ছুটে এসেছে দিনের আলোতে, তবে কি তারারা দিনের আলোতে আসতে পারে না, আসে তো! হয়ত ঠিকই দেখেছি! পাছে আর কিছু ঘটে যায় অলক্ষ্যে, তাড়াতাড়ি বললাম, সবই ঠিক আছে! কাঁচ কাটা নারীর চোখে মিথ্যেটা বিঁধে গেল কি! আমার কি, আমি কি ইচ্ছে করে মিথ্যে বলেছি! চায়ে ডুবে যেতে যেতে দেখি আমার হৃদয়ে অতলান্ত তৃষ্ণা! নারীর কাঁচ কাটা চোখে ভোর জমতে শুরু করেছে। কিন্তু আমার সূর্য চলে গেছে অস্তে চলে। আমার বলে যে তারাগুলো জাগত গভীর রাতে, ওরা সব ছুটে এসেছে! আমি নিঃশব্দে খেয়ে যাই চা! কে যেন কানে কানে বলল, অমরত্বের আশায় অমৃত পান করো না, অমরত্ব তোমার নয়, তুমি মরতে এসেছ, মর! আমি চা শেষ করে ফেলি। চেয়ে দেখি ওর মুখে তৃপ্তির হাসি। তখনই সব কিছু ভেঙে পড়তে শুরু করে, আমার আকাশ, সাজানো স্বপ্ন, ... আকাশটা ভেঙে পড়ার আগে আমি ফিরে যেতে চাই দূর নক্ষত্রে, পৃথিবীর সমস্ত মায়া ছেড়ে! ছুঁই ছুঁই মেঘ এড়িয়ে আমি উঠে দাঁড়ালাম! মাছরাঙার ঝাপটানো ডানায় ও বলল – একদিন আবার এসো! এমন করে আগে কেউ বলেনি আমাকে। তাকিয়ে দেখি এক ঘোর অমানিশা ওর কাঁচ কাটা চোখে! রাস্তায় পা ফেলতেই মনে হল, আমাকে আবার ফিরতে হবে, তবে আমি বলে যা কিছু ছিলাম তার আদি অন্ত সমস্ত ভুলে, বিন্দু বিন্দু হতাশার জন্ম হতে থাকে আমার হৃদয়ে, আমি হারাতে থাকি আমাকে, ছোট বেলার মত কান্না পায়, কি যেন কি ছিল, কি যেন কি নেই, কি এক ব্যাকুল আবেগ বুকে মারে ঘাই! আমার চেনা পথে এলোমেলো পা ফেলে আমি এগিয়ে যাই শূন্যতার মোহে!
"জীবনের একটি বড় ক্ষতি হলো নারী আর পুরুষকে মুখোমুখি দাঁড় করিয়ে দেওয়া। এতে নারী বা পুরুষ কারওরই লাভ নেই, বরং পরিপূর্ণ এবং স্বচ্ছভাবে জীবন উপভোগের জন্যে এটা একটি মারাত্মক হুমকি! কিন্তু প্রকৃত শিক্ষার অভাবে যেমন নারীর যত্ন এবং সুরক্ষা হচ্ছে না, তেমনি প্রকৃত শিক্ষার অভাবে নারী আর পুরুষ অকারণে মুখোমুখি দাঁড়িয়ে যাচ্ছে! এখানে একটি প্রশ্ন রেখেই এই অংশের আলোচনার ইতি টানতে চাই। প্রশ্নটা হলো, নারী কি তার সমস্ত কিছু উজাড় করে দিয়ে পুরুষকে ভালোবাসেনি, আর পুরুষও কি নারীকে জীবন দিয়ে ভালোবাসেনি? তাহলে কেন নারী পুরুষের মাঝে দ্বন্দ্ব থাকবে! প্রকৃতির কারণেই নারী যেমন নারীই, আর পুরুষও তেমনি পুরুষই, এরা কখনই এক না, এক হতে পারে না। কিন্তু জীবনের জন্যে দুজনেই দুজনের পরিপূরক!" - বিলেকাসার নারী ভাবনা
লোকটা যেন মরল কীসে বেঁজীর কামড় সাপের বিষে ঐ যে লোকটা লিখত ছড়া এড়িয়ে গিয়ে নিজের পড়া গল্প নাটক লিখছে বটে বুদ্ধি কিছু ছিল ঘটে গল্প নাটক তাও ছাড়েনি কারো কথায় ধার ধারেনি শুনছি তারও দুঃখ ছিল সবটা গানে ছড়িয়ে দিল লেখায় কোন দেয়নি ফাঁকি লোকটাকে কেউ চিনিস নাকি চুলের সাথে লম্বা দাড়ি নদীর পাড়ে ছিল বাড়ি বিদ্যে নিতে দূরের দেশে বাক্স সাথে সাহেব বেশে জাহাজ চড়ে ঐ যে গেল ফেল করে সে ফিরেও এল বলত দেখি নামটা কি তার যার কলমে ছিল ধার?
মায়া যখন চাষের জমি ছিল তখন ছিল হাল নৌকা পেয়ে নতুন নেশায় তুলে দিলাম পাল! ভাঙা স্রোতে মাতাল বাতাস উজান আমায় ডাকে তখন কি আর পরাণ থাকে ছোট্ট মনের বাঁকে! মেঘের দেখায় উড়ার আশায় পালের নৌকা ভুলে রঙধনুর ঐ রঙিন আভায় মনটা দিলাম খুলে! মেঘে আমার মন ভরে না রঙের পানে চেয়ে আবীর রঙে সাজতে গেলাম অস্ত পানে ধেয়ে! কি জানি কি ঘোরে ছিলাম সূর্য গেল ডুবে কোথায় যেন চলছে কথা আকাশ তারা ছুবে! তারায় তারায় মিলিয়ে যেতে মনে এল বান আঁধার ঘিরে আলোয় ছুটে শব্দ ছাড়াই গান! বিভোর আমি ছন্দ সুরে তারার পাতা ফাঁদে এরই মাঝে চমকে উঠি জ্যোৎস্না ভরা চাঁদে! আকাশ ভরা পূর্ণিমাতে বইছে কীসের ঝড় হাড়ি থেকে গড়ায় যেন ঘন দুধের সর! চাই না আমি আকাশ তারা জ্যোৎস্না মেখে ভাসি ভোরের আভা তাড়িয়ে দিল চাঁদের মুখের হাসি! কি যেন কি কোথায় ছিলাম হারিয়ে গেল তাল আকাশ ছোঁয়া মাথায় আমি কেমনে ধরি হাল! হাল গিয়েছে নৌকা পালে ভোর কেড়েছে রাত ধরতে গিয়ে হারাই বলে শূন্য দুটো হাত!
কেমন আছি আমরা? ভিসা পেয়ে স্বস্তি সুইডেন চলল খবরটা অস্বস্তি নিজে এসে বলল। ফেরারির বেশ ধরে তলানির সুখটা রাতে রাতে কেটে পড়ে ঢেকে তার মুখটা! দুঃখটা তাও নেই আছে শত অভিযোগ লোকে বলে এই হল সবচেয়ে বড় রোগ! প্রিয় বলে দাবী করা ঘরে কত লোকজন অহেতুক আতলামি কাছকাছি নাই মন! সুবিধাটা আছে বেশ দিতে পারে খাবলা ওঁত পেতে বসে থেকে কেড়ে নেয় গামলা! দম ছাড়া পড়ে আছে নিয়মের ঘড়িটা থেমে গেছে কাঁটাগুলো বাজে শুধু বারোটা! অনিয়ম চড়ে না কি রেঞ্জ রোভার গাড়িতে দামি বলে যত কিছু আছে তার বাড়িতে! টিভি ছেড়ে অন্যায় দেখে ন্যায় লড়ছে নিজে পেলে সব ঠিক – এই নীতি চলছে! এর মাঝে ভালো আছি মুখে বলি আমরা বোধে কিছু যায় না ভারি মোটা চামড়া!
পাহাড় দেখে আকাশ ছুঁতে চেয়েছি তারপর দেখলাম মেঘ ছুটলাম মেঘের দলে টুপটুপ ঝরে পড়লাম বৃষ্টি হয়ে আনন্দে ছুটে গেলাম নদীর সাথে তারপর পড়লাম সমুদ্রে যার উপরে অনন্ত নীল আকাশ আকাশ আর সমুদ্রে চেয়ে দেখি – জীবন কত বড়, কত সুন্দর!
"লোভীর অন্তরে লোভ করে ঠগবাজ চাষ এটা ওটা দেবে বলে করে তারই সর্বনাশ!"
বিলেকাসার নারী ভাবনা সতর্কতাঃ এটি একটি ঝুঁকিপূর্ণ লেখা। শুরুতে মাঝে... লেখার বিভিন্ন অংশে নারীর প্রতি একজন ব্যক্তি মানুষের ভিন্ন ভিন্ন অর্থহীন অভিব্যক্তি প্রকাশ পেয়েছে। তবে পুরোটা পড়লে হয়ত নারীর প্রতি তার একটি অর্থপূর্ণ অভিব্যক্তি পাওয়া যেতেই পারে! আমার জীবনকে আমি খুবই সহজ করে ফেলেছি। এর জন্যে তিনটি মূলনীতি আমি অবিচল ভাবে পালন করি। প্রথমটা হল, আমি কখনোই আমার সুবিধার সঙ্গে আপোষ করি না। দুই মহিলারা পাজি, এবং তিন যে কোন অপকর্মের পর পরই আমার বক্তব্য হল – আমি পরিস্থিরি শিকার, যে পরিস্থিতির সঙ্গে একজন নারীকে জড়ানো চেষ্টা করা হয়, এবং এটা অবশ্যই যুক্তিনির্ভর! মূলনীতি দুই নিয়ে একটু কথা বলা দরকার। আমি পুরুষ এবং মহিলা চড়ুই পাখি চিনতে পারি। দুটো মহিলা চড়ুই পাখিকে ঝগড়া করতে দেখলে আমি বলি – মহিলারা পাজি বলেই ওরা ঝগড়া করছে। একটি পুরুষ চড়ুই পাখির সঙ্গে যদি একটি মহিলা চড়ুই পাখিকে ঝগড়া করতে দেখি, তখন আমার বক্তব্য হল – মহিলাটা পাজি বলেই পুরুষ পাখির সঙ্গে ঝগড়া করছে। আর যদি দুটো পুরুষ পাখি ঝগড়া করে, এবং দূরে একটি মহিলা পাখি দেখতে পাওয়া যায়, তখন আমি বলি, ঐ পাজি মহিলা পাখিটার কারণেই এই দুটো পুরুষ পাখি ঝগড়া করছে। কিন্তু দুটো পুরুষ পাখির ঝগড়ার সময় ধারে পাশেও যদি কোন মহিলা পাখি না দেখা যায়, তখনও আমার সিদ্ধান্ত হল, একটি পাজি মহিলা পাখি নেই বলেই এই ঝগড়া! মহিলা পাখি না থাকার পরেও যদি নির্দ্বিধায় মহিলা পাখির উপরেই সব দোষ চাপিয়ে দিতে পারি, তাহলে মহিলার প্রতি আমার দৃষ্টি ভঙ্গি কতটা যুক্তি নির্ভর, এটা যে যার মত বুঝে নিলেই হবে। যাকে আমি মহিলা বলি, আসলে সে একজন নারী। নারীর প্রতি আমার এরকম একটি সহজ অভিব্যক্তি থাকার পরেও নারীকে নিয়ে কিছু লিখতে যাওয়া বড় একটি দুর্ঘটনা বা অনাসৃষ্টি! তাই বলে নারী কোন অনাসৃষ্টি নয়! বরং নারী হল এই মহাবিশ্বের এক আশ্চর্য সৃষ্টি, সুনিপুণ যার গাঁথুনি! যার ভেতরে আছে জরায়ু নামের এক অতি আশ্চর্য এক কারখানা, যেখানে মানুষের জন্মের শুরুটা হয়, তারপর তার পুষ্টির যোগান দেয়া হয়, প্রকৃতিতে টিকে থাকার মত না হওয়া পর্যন্ত একজন মানুষকে সেখানে নিবিড় যত্নের সঙ্গে পরিচর্যা করা হয়। দশ হাজার কোটি আলোক বর্ষের এই মহাবিশ্বে মানুষের মত প্রাণ আর কোথাও থাক বা না থাক, নারীর জরায়ু হল বিশেষ এক সৃষ্টি, যার কারণে মহাবিশ্বে এই পৃথিবীও বিশেষভাবে গুরুত্বপূর্ণ। নারীর জরায়ুতেই মানুষ সন্তানের জন্ম হয় বলে নারীর ভেতর তৈরি হয় সন্তানের প্রতি মায়া আর ভালোবাসা, যাকে আমরা বলি মাতৃত্ববোধ! এই মাতৃত্ব বোধই হল মানুষের জীবনের জন্য এক রক্ষা কবচ। মানুষের জীবনের দায় যেন চাপানো হয়েছে নারীর কাঁধে! এবং নারীর এই মাতৃত্ববোধ পার্থিব কিছু হতে পারে না, সবচে পাগলাটে মেয়ের কোলেও যখন একটি সন্তান আসে, তখনও সে কিন্তু তার সন্তানের জন্যে একজন পুরোদস্তুর মা। নারীর জরায়ুতে সন্তানের যেন জন্ম হয় সেজন্যেই নারীর গড়ন ভীষণ কারুকার্যময়। নারীকে ঘিরে থাকে এক অদ্ভুত মায়া। তাকে ঘিরেই গড়ে উঠে নারী পুরুষের সংসার। নারীর গর্ভে জন্ম নেয় নতুন নারী পুরুষ, এভাবেই নারী পুরুষ থেকে নারী পুরুষ, জীবন যায় এগিয়ে। নারী বা পুরুষ কেউ কারো প্রতিপক্ষ নয়। বরং একজন আরেকজনের পরিপূরক। ঠিক যেন আলোর মত, আলোর মাঝে থাকে একটি তড়িৎ ক্ষেত্র এবং একটি চৌম্বক ক্ষেত্র। দুটোই সময়ের সঙ্গে পরিবর্তিত হয়। সময়ের সঙ্গে পরিবর্তিত তড়িৎ ক্ষেত্রের কারণে একটি চৌম্বক ক্ষেত্র তৈরি হয়, যা নিজেও সময়ের সঙ্গে পরিবর্তিত হয়, এবং সময়ের সঙ্গে পরিবর্তিত একটি চৌম্বক ক্ষেত্রের কারণে একটি বিদ্যুৎ ক্ষেত্র তৈরি হয়, যা কি না সময়ের সঙ্গে পরিবর্তিত হতে পারে, ... এভাবেই তড়িৎ ক্ষেত্র থেকে চৌম্বক ক্ষেত্র, চৌম্বক ক্ষেত্র থেকে তড়িৎ ক্ষেত্র ... যে কারণে শূন্য মাধ্যমে আলো ছুটছে তো ছুটছেই। ঠিক একই ভাবে সৃষ্টির শুরু থেকেই নারী পুরুষ থেকে আবার নারী পুরুষ, সেখান থেকে আবার নারী পুরুষ ... এভাবেই মানুষের জীবন চলছে। নারী পুরুষ একজন আরেকজনের জন্যে পরিপূরক হলেও, গর্ভ এবং মাতৃত্ব বোধের কারণে নারীর অবস্থানটা পুরুষ থেকে একেবারেই ভিন্ন। সন্তানকে রক্ষা করতে গিয়ে নারী যেমন কোমল হতে পারে, প্রতিকূল পরিবেশে আবার হিংস্রও হতে পারে। এটা শুধু মানুষের বেলায় প্রযোজ্য নয়, এটি প্রাণী জগতের খুব স্বাভাবিক একটি বৈশিষ্ট্য। যেমন, একটি মুরগি মানুষ দেখে পালিয়ে যায়, কিন্তু বাচ্চা হলে অন্য রকম, ছোট বাচ্চার কাছে গেলে মা মুরগি যে কোন কিছুর দিকে তেড়ে আসতে পারে। নয় মাস ধরে একটি সন্তানকে জরায়ু বা গর্ভে রাখতে একজন নারীর যে কষ্ট, যে ত্যাগ, একই সঙ্গে যে আনন্দ, তার কারণেই নারী মনে করে এই সন্তান তার। এটাই সবচে বড় মায়া এবং সন্তান হচ্ছে মানুষের জীবনে সবচে বড় উপহার, নারীর জন্যে তো বটেই! এই সন্তানের জন্যে একজন মা কি না করতে পারেন। একজন নারী মনে করেন – “এই সন্তান আমার”! “আমার” বোধ থেকেই সন্তাদের প্রতি তার ভালোবাসার জন্ম হয়। একই ভাবে আস্তে ধীরে একজন সন্তানও বুঝতে পারে, মা মানেই আমার, একটি পর্যায় পর্যন্ত সন্তানের সমস্ত সুখ সুবিধা এবং আশ্রয় হল ওর মা। একারণেই মায়ের প্রতি সন্তানের ভালোবাসার জন্ম হয়। অর্থাৎ সন্তানের প্রতি মায়ের ভালোবাসা থেকেই মায়ের প্রতিও সন্তানের ভালোবাসার জন্ম হয়! জীবনের প্রয়োজনে একদিন মায়ের প্রতি সন্তানের ভালোবাসা কমে আসতে পারে, কিন্তু সন্তানের প্রতি মায়ের ভালোবাসা কমে না, এখানেও সন্তান “আমার” এই অনুভূতির সঙ্গে জড়িয়ে থাকে তার নয় মাসের কষ্ট, ত্যাগ, আনন্দ, আর সন্তানই যে তার জীবনের শ্রেষ্ঠ উপহার! তাই বলে নারী দোষমুক্ত নয়। নারীর মাঝে সন্তান “আমার” এর সঙ্গে জড়িয়ে আছে বড় একটি অনাসৃষ্টি! যা কিছু “আমার” এর জন্যে নারী যেমন সমস্ত যত্ন করতে পারে, তেমনি যা কিছু “আমার” এগুলো দেখাতেও সে আগ্রহী হয়ে উঠে, এই দেখানোর মাঝে তার স্বামী সন্তান অর্থ রূপ সবই আছে। এই দেখানোর প্রবণতাই নারীর মাঝে বড় একটি অনাসৃষ্টি! দোষ গুণ মিলেই মানুষ, নারীও তাই। আর একটি জিনিস মনে রাখতে হবে, গর্ভ এবং মাতৃত্ববোধ এদের কোনটাই নারীর অর্জন নয়। নারীর জন্যে দুটোই প্রকৃতির উপহার এবং দুটোই বড় দায়! নারী যেন পুরো প্রকৃতি জগতের এক ছোট্ট প্রতিকৃতি। প্রাণকে টিকিয়ে রাখার জন্যে প্রকৃতির মাঝে যেমন সব উপকরণ আছে, ঠিক তেমনি নারীর গর্ভে যেন সন্তানের জন্ম হতে পারে, সেজন্যে নারীর মাঝেও জীবনের অনেক উপকরণ দেয়া আছে। প্রকৃতিতে বেঁচে থাকার জন্যে যেমন আছে মায়া, নারীর মাঝেই তেমনি আছে, মায়া, প্রেম, এবং ভালোবাসা। তা না হলে তাকে ঘিরে সংসার গড়ে উঠবে না এবং সন্তানের যত্ন হবে না। সে অর্থে নির্দ্বিধায় বলা যায় টাকা পয়সা সম্পত্তি নয়, মানুষের জীবনে একমাত্র সম্পদ একজন নারী, নারী মানেই যেন জীবনের চালিকা শক্তি। অন্যদিকে প্রকৃতির মত নারীর মাঝেও ধ্বংস আছে। নারীর মাঝে আছে হিংসা, দ্বেষ, এবং আক্রোশ। প্রকৃতির ধ্বংস লীলা স্থবির জীবনকে এগিয়ে নেয়ার জন্যে আসে, এতে সামগ্রিক মানবতার উন্নতি হয়, মানুষ মানুষের পাশে দাঁড়ানোর সুযোগ পায়। ঠিক একই ভাবে নারীর হিংসা দ্বেষ বা আক্রোশ এটাও যেন সন্তান, পরিবার, বা নিজেকে সুরক্ষা দেবার জন্যেই। নারীর নিজের জীবন যখন অস্তিত্বহীন, বা সামাজিক এবং পারিবারিক হুমকির সম্মুখিন হয়, অথবা অবহেলার শিকার হয়, তখনই সাধারণত নারীর মাঝে এই ধরণের ধ্বংসাত্মক অনুভূতির জন্ম হতে পারে। যে নারীর মাঝে বিশ্বের সবচেয়ে দুর্লভ অনুভূতি এবং জরায়ু নামের এক সুনিপুণ সৃষ্টির কারখানা আছে, সেই নারীই বা কিভাবে অবহেলা সহ্য করবে! অন্যদিকে প্রকৃতির ধ্বংসলীলার যেমন অনেক ভয়াবহ দিক আছে, ঠিক একই ভাবে নারীর হিংসা দ্বেষ এবং আক্রোশের অনেক ভয়াবহ দিক থাকতে পারে। কিন্তু এটাই নারীর একমাত্র রূপ নয়, এবং অধিকাংশ ক্ষেত্রেই নারীরা পরিস্থিতির শিকার, যার পেছনে থাকতে পারে নারী সহ পুরো সমাজ। যার মাঝে প্রেম, মায়া, আর ভালোবাসা থাকে, থাকে জীবনের সুরক্ষা, সেটাই তো মানুষের জন্যে স্বর্গ। তাহলে নারী তো আমাদের জন্যে স্বর্গ। অবশ্যই নারী একটি স্বর্গ; সে পুরুষের জন্যে আশ্রয়, ভালোবাসা, এবং পুরুষের জীবনের ওতপ্রোত অংশ। সন্তানের জন্যে নারীর ভুমিকা পার্থিব সমস্ত কিছুর ঊর্ধ্বে, কেননা মাতৃত্ববোধ নিজেই স্বর্গীয়! ঠিক একই ভাবে নারীর জন্যেও নারী একটি স্বর্গ। এই স্বর্গের প্রকৃত স্বরূপ উপভোগ করতে গেলে নারীর যত্নের দরকার, তার শিক্ষার দরকার, আর এগুলোর চেয়েও বেশি দরকার নারীর সুরক্ষা, পারিবারিক সুরক্ষা এবং সামাজিক সুরক্ষা। এবং এর পেছনে সবচে বেশি দরকার নারী এবং পুরুষের দুজনেরই শিক্ষা, শিক্ষা হল যা দিয়ে নারী পুরুষ একজন আরেকজনকে অবলম্বন করে জীবনকে উপভোগ করতে পারে, পুরুষের জন্যে শিক্ষা হল নারীর সুরক্ষা এবং তার সম্মানে সচেষ্ট থাকা। আর নারীর শিক্ষা হল নিজের এবং অন্যদের যত্ন এবং নিজেদের শিক্ষার ব্যাপারে যত্নশীল হওয়া। নারী আর পুরুষকে ঘিরেই যখন আমাদের মানুষ জীবন, এবং জীবনের শুরু হচ্ছে নারীর গর্ভে, তখন নারীর যত্ন একটি অপরিহার্য বিষয়। আজ মানুষের তৈরি যান মঙ্গলে অবতরণ করেছে। সেখানে যদি কোনভাবে নড়াচড়া করার মতও এক কোষী কোন জীব পাওয়া যায়, তাহলে আনন্দে পুরো পৃথিবী কেঁপে উঠবে। আর আমাদের আসে পাশেই মানুষের জন্ম হতে পারে এমন গর্ভ নিয়ে কত নারী অবহেলার শিকার, পারিবারিক এবং সামাজিক দুভাবেই। এখানে নারী এবং পুরুষ উভয়েই জড়িত, শুধু নারীরাই অবহেলার শিকার নয়, পুরুষও অবহেলার শিকার। দুজনেরই দরকার শিক্ষা এবং যত্ন। আমাদের বোধ কতটা ভোতা হলেই না গর্ভধারী নারীর অযত্ন করতে পারি! মঙ্গলে বা মহাবিশ্বের অন্য কথাও যদি প্রাণ সৃষ্টির কোন গর্ভের সন্ধান পাওয়া যায়, আমরা অনেক অনেক টাকা খরচ করব সেই গর্ভকে টিকিয়ে রাখতে। অথচ আমাদের আশে পাশেই এরকম মহামূল্যবান স্বর্গীয় গর্ভ ঘুরে বেরাচ্ছে, অথচ যত্ন নিচ্ছি না, এটা কি মানব জাতির জন্যে পাপ নয়! সন্তান যখন জীবনের শ্রেষ্ঠ উপহার, তখন যে গর্ভের মাধ্যমে সন্তান আসে, তার অবহেলা করাটা পুরো মানব জাতির জন্যে অবশ্যই পাপ! তাই এই পাপ এড়িয়ে যাওয়ার জন্যে আমাদের সবাইকে জেগে উঠতে হবে। যেন একজন নারী হতে আমাদের জীবনের একমাত্র সম্পদ, আর সন্তান হতে পারে আমাদের একমাত্র ভবিষ্যৎ! জীবনের একটি বড় ক্ষতি হল নারী আর পুরুষকে মুখোমুখি দাঁড় করিয়ে দেয়া। এতে নারী বা পুরুষ কারোরই লাভ নেই, বরং পরিপূর্ণ এবং স্বচ্ছ ভাবে জীবন উপভোগের জন্যে এটা একটি মারাত্মক হুমকি! কিন্তু প্রকৃত শিক্ষার অভাবে যেমন নারীর যত্ন এবং সুরক্ষা হচ্ছে না, তেমনি প্রকৃত শিক্ষার অভাবে নারী আর পুরুষ অকারণে মুখোমুখি দাঁড়িয়ে যাচ্ছে! এখানে একটি প্রশ্ন রেখেই এই অংশের আলোচনার ইতি টানতে চাই, প্রশ্নটা হল, নারী কি তার সমস্ত কিছু উজাড় করে দিয়ে পুরুষকে ভালোবাসেনি, আর পুরুষও কি নারীকে জীবন দিয়ে ভালোবাসেনি? তাহলে কেন নারী পুরুষের মাঝে দ্বন্দ্ব থাকবে। প্রকৃতির কারণেই নারী যেমন নারীই, আর পুরুষও তেমনি পুরুষই, এরা কখনোই এক না, এক হতে পারে না। কিন্তু জীবনের জন্যে দুজনেই দুজনের পরিপূরক! বিজ্ঞানের অগ্রগতির সঙ্গে হয়ত নতুন জীবন বা মানুষ সন্তানের জন্যে একটি নারী আর পুরুষের সংসার না হলেও চলবে। মানুষের কোষ থেকেই নতুন মানুষের জন্ম হবে। সেদিন হয়ত মাতৃ গর্ভেরও দরকার পড়বে না। সেদিন হয়ত ভিন্ন একটা অবস্থার সৃষ্টি হবে। নয় মাসের গর্ভ ধারণের কষ্ট, ত্যাগ, আনন্দ না থাকার কারণে হয়ত সন্তানের প্রতি ভিন্ন মাত্রার একটি অনুভূতি তৈরি হবে, সেটাও একদিন মানুষ মেনে নিবে, ঠিক একই ভাবে জীবনকে হয়ত মেনে নিতে হবে ভিন্ন একটি আঙ্গিকে। তখন হয়ত মায়ের প্রতি যে ভালোবাসা, যে মায়া থাকার কথা, সেগুলো অতটা প্রকট ভাবে থাকবে না। যার একটি ছাপ দিন দিনই সমাজে প্রকট হয়ে উঠছে। সময় মত সাবধান হতে না পারলে, জীবনের গতিপথ জীবন নিজেই ঠিক করে নেবে। পরিবর্তনটা ধীরে ধীরে হবে বলে মানতেও অতটা কষ্টও হবে না। এতে করে জীবন, মানুষ, সমস্ত কিছুর প্রতিই হয়ত আমাদের অনুভূতি দায়সারা হয়ে যাবে। নয় মাসের কষ্ট ছাড়া যদি দোকান থেকে সন্তান কিনতে পাওয়া যেত, সেই সন্তানের প্রতি খুব একটা ভালোবাসা থাকবে বলে মনে হয়, কিনে আনার পর পছন্দ না হলে ফিরিয়ে দিয়ে অন্য সন্তান ... কিন্তু সাধারণ পরিস্থিতিতে কোন মাকেই সন্তান বদলে আনার কথা শোনা যায় না। শেষে আবার ফিরে যাই নারীর প্রতি আমার ব্যক্তি অনুভূতির দিকে। নারীর প্রতি আমার ব্যক্তি অভিব্যক্তি যাই হোক না কেন, সমাজের বিভিন্ন স্তরে বিভিন্ন নারীর সঙ্গে আমার অনেক ধরণের সম্পর্ক আছে। পারিবারিক এবং সামাজিক থেকে ভার্চুয়াল জগতেও অনেক নারীর সঙ্গে আমার পরিচয় এবং সম্পর্ক আছে। সাহায্য এবং সহযোগিতার জন্যে পুরুষের চেয়ে নারীরা অনেক বেশি উদার, এগুলোও তার মাতৃত্ববোধেরি বহিঃপ্রকাশ। তাদের এই উদারতার বড় একটি সাক্ষী আমি। আমার মত মানুষকেও তারা নানান সাহায্য সহযোগিতা করে থাকেন। পারিবারিক স্তরে আমাকে ভালোবাসার মত নারীও যে নেই, এই কথাটাও আমি মানতে নারাজ। নারীর মাঝেই আছে শাশ্বত জীবনের ভালোবাসা, সেজন্যে নারী তো ভালোবাসবেই, একজন মানুষ খারাপ হোক, ভালো হোক, তাকে ভালোবাসার মত অন্তত একজন হলেও নারী থাকবেই, এটাও আমার বিশ্বাস! আর নারীর প্রতি একজন ব্যক্তি মানুষের অভিব্যক্তি বদলাতেও শিক্ষা জরুরি! নারীর মাঝে স্বর্গ খুঁজে নিতেও শিক্ষার ভীষণ দরকার। আবার এটাও ঠিক, সবাই সবার মাঝে স্বর্গ খুঁজে পেতে পারে না, মানুষের মাঝে এই ব্যর্থতা না থাকলে মানুষ কিভাবে শিক্ষার গুরুত্ব বুঝবে! আবার অনেকে স্বর্গ পেয়েও এর গুরুত্ব না বুঝে সেই স্বর্গ ছেড়ে আসতে পারে। ফিরে আসার পর বুঝতে পারে, তার জীবনে স্বর্গ ছিল, এটাও জীবনেরই একটি শিক্ষা, তখন তাদের পক্ষে নারীকে নিয়ে গুছিয়ে লেখা খুব সহজ হয়ে যায়! যে লেখা নারী এবং পুরুষ দুজনের শিক্ষাতেই বিশেষ অবদান রাখতে পারে।
গর্বের ঢাকা বিশ্ববিদ্যালয় (আত্মপক্ষ গল্পের একটি প্যারাগ্রাফ) এখানে ভর্তি হতে পারলে মানুষ নিজেকে নিয়ে গর্ব করে। এখানে ভালো রেজাল্ট করতে পারলে মানুষ নিজেকে নিয়ে গর্ব করে। এখানে শিক্ষক হতে পারলে মানুষ নিজেকে নিয়ে গর্ব করে।এখানকার পরিচয় দিতে পারলে মানুষ নিজেকে নিয়ে গর্ব করে। এর আশে পাশে থাকতে পারলে মানুষ নিজেকে নিয়ে গর্ব করে। এখানে বেড়াতে আসতে পেরে মানুষ নিজেকে নিয়ে গর্ব করে। শুধু কি তাই, একে গালি দিতে পারলেও মানুষ নিজেকে নিয়ে গর্ব করে। একে নিয়ে কুৎসা করতে পারলেও মানুষ নিজেকে নিয়ে গর্ব করে; এ সত্যিই বাংগালি জাতির এক ভয়ানক গর্বের স্থান।
"আমি ময়নার মা! মানুষটা আমি বালা, আবার বালা না! তের বচ্ছর ধইরা ঢাহায় থাহি, মাইনষের বাসা বাড়িতে বুয়ার কাম করি! যাগোর বাড়িতে কাম করি, হের মইধ্যে ম্যালা বড় মানুষ আছে, কিছু আছে বড় অইলেও ছুড জাতের, হেরা আমারে মানুষই মনে করে না, এর মইধ্যে এডা আছে ছ্যাঁচড়া জাতের ভ্যাবদা কবি, হের জীবনে খালি ভং আর ভং ... "- ময়নার মা'র আত্ম পরিচয় 
কান্না সেদিন পাহাড় গেয়েছিল গান। ঝর্ণার সুরে অমরাবতী জেগেছিল পাথরের বুকে। পাহাড়ি নারী – তুমি কি খুঁজেছিলে আমার চোখে? আমি দেখেছিলাম অজস্র জ্যোৎস্না পুড়ে পুড়ে মরছিল তোমার চোখে। অসীম শূন্যতায় যে সরোবর নেমে গেছে গহীনের নিলে, ঢাকনা তুলে দেখি ওখানেও জেগে আছে অনন্ত তৃষ্ণা। জোড়া পাহাড়ের গানে মিহি সুরে কে যেন কেঁদেছিল নেশাতুর কান্না। তারপর ভেঙে পড়ে ঝরঝর ঝর্ণা, আমি ফিরে আসি লোকালয়ে, পাহাড়ি নারী – জানি না সে আছে কোন পাহাড়ে! রাতে ঘুম ভেঙে গেলে হুড়মুড় করে ভেঙে পড়ে বড় বড় শূন্যতা। সেগুনের শুকনা পাতায় কে যেন কাঁদে নেশাতুর কান্না।
মিনুর বাঘ ধরা ছুটির দিনের সকাল। মিনুর মা রান্না ঘরে কাজে ব্যাস্ত। ওর বাবা তখনো ঘুমে। মিনুর ঘুম ভেঙ্গেছে বেশ আগে। কিন্তু কথা বলার মত কাউকে পাচ্ছে না। মন খারাপ করে বাবার ঘরে গিয়ে বাবাকে ডাকছে, বাবা উঠ। মিনুর বাবা চোখ না খুলেই বলেন, মা, আর একটু। - না বাবা, উঠে পড়। এবারের বন্ধে আমাকে সুন্দরবনে নিয়ে যাবে। ঘুম থেকেই মিনুর বাবা বললেন, হু। মিনু বুঝতে পারছে, ওর বাবার ঘুম ভাঙ্গেনি। তাই বাবাকে জিজ্ঞেস করে, তুমি কি আমার কথা শুনেছ? - হু। - বলত, তোমাকে আমি কি বলেছি! - হু। - তুমি আমার কথা শুননি, এখন চোখ খুল। সামনের ছুটিতে তুমি আমাকে সুন্দরবনে নিয়ে যাবে। - হু। - আমি কি বলেছি, বল? - সুন্দরবন। - আর কি বলেছি? - তোকে নিয়ে যেতে হবে। - হ্যাঁ, ঠিক আছে। আমি সুন্দরবনে গিয়ে একটি বড় বাঘ ধরে আনব। - হু। - আবার হু বলছ কেন? কি বলেছি বল। - তুই একটি বাঘ ধরবি। মিনুর বাবার ঘুম ভেঙে গেছে, তবুও শুয়ে আছেন, আরেকটু গড়িয়ে নিতে চান। মিনু বলল, হ্যাঁ। আমি অনেক বড় একটি বাঘ ধরব। - তুই বাঘকে ভয় পাস না? - একেবারেই না। - কি করে বুঝলি? তুই তো বাঘ দেখিসনি। - বাঘ দেখিনি তাতে কি হয়েছে। আমাদের স্কুলের অংক স্যারকে সবাই বাঘ বলে ডাকে, কিন্তু তাকে আমি একেবারেই ভয় পাই না। - তাই! - হ্যাঁ, সেদিন তিন আর চার যোগ করতে দিয়েছে, আমার উত্তর হয়েছে এগার। - তারপর? - স্যার বললেন, তিনি আর চার মিলে নাকি সাত। আমি বললাম, এটা সবসময় সাত হবে কেন? এগারও তো হতে পারে। - তারপর? - তারপর আর কি! আমি কি স্যারকে ভয় পায় নাকি! - আচ্ছা। - শুন, এবার সুন্দরবন গেলে আমি একটি বাঘ ধরে আনব। - ঠিক আছে। কিন্তু তুই বাঘ ধরবি কি করে? - খুব সহজ, আমি সুন্দরবনে গিয়ে ঘন ঝোপে ঘাপটি মেরে বসে থাকব, বাঘ যেন টের না পায়। - তাই! - হ্যাঁ, তারপর বড় একটি বাঘ সামনে এলেই ওকে ধরে ফেলব। - বাঘ ধরে কোথায় রাখবি? - সোজা আমার ব্যাকপ্যাকে ঢুকিয়ে ফেলব। - তুই কত বড় বাঘ ধরতে চাস? - এই ধর এই ঘরের সমান, সুন্দরবনের সবচেয়ে বড় বাঘটা আমি ধরতে চাই। - অত বড় বাঘ তোর ব্যাকপ্যাকে ধরবে? - ধরবে না কেন, অবশ্যই ধরবে। - বাঘ ধরে কি করবি? - আহ, তুমি দেখি কিছুই বুঝতে পারছ না। আমি একটি বাঘ পালব। সারাক্ষণ আমার সঙ্গে সঙ্গে থাকবে। - রাখবি কোথায়? - আমার ঘরে। - বাঘকে কি খেতে দিবি? - তেলাপোকা। - তেলাপোকা? বাঘ তেলাপোকা খায়? - বাঘ সবই খায়। - কিন্তু তেলাপোকা কেন? - তুমি তো ঘরের কিছুই জান না। আমার ঘরে কয়েকটি তেলাপোকা আছে। আমি তেলাপোকা বড্ড ভয় পাই। - তো? - আরে সে জন্যেই তো আমি সুন্দরবনে গিয়ে বড় একটি বাঘ ধরব। এবার মিনুর বাবার ঘুমে একেবারে ছুটে গেছে। সোজা উঠে বসে চোখ গোল গোল করে জানতে চান, সুন্দরবনের বড় একটি বাঘ ধরে এনে তুই ওকে তেলাপোকা খাওয়াবি! - হ্যাঁ। তাহলে আমি বাঘ দিয়ে কি করব? ঘরের তেলাপোকা শেষ করার জন্যেই তো আমার একটি বাঘ দরকার। মিনুর বাবার মুখে আর কোন কথা নেই। এখন যা বলার সব মিনুই বলছে। বাঘটি নাকি ওর পেছন পেছন সারাক্ষণ হেঁটে বেড়াবে, মিনুর চোখে একটি তেলাপোকা পড়া মাত্রই মিনু ওর বাঘকে লাগিয়ে দেবে তেলাপোকা ধরতে। এমন করেই ঘরের সব তেলাপোকা বাঘের পেটে চলে যাবে। এরকম একটি মেয়ে থাকলে বাবাদের ছুটির দিনের ঘুম ছুটে না যাওয়ার কোন কারণ নেই। ঘুম তো গেছেই, তাই তিনি কোনভাবে জানতে চান, মিনু স্কুলে গেলে বাঘ কোথায় থাকবে। মিনুর ঝটপট উত্তর, বাঘের জন্য ও নিজেই একটি বড় খাঁচা বানাবে, কারণ মিনু বাঘ ভয় না পেলেও ওর বাবা মা তো বাঘ ভয় পান!
এক কাপ চায়ে একটি জীবন এমন করে আগে কেউ আমাকে চা দেয়নি! মাথাটা স্থির রেখে মাছরাঙার ঝাপটানো ডানায় বলেছিল – সব ঠিক আছে! তখনি কেবল সব পাক খেতে শুরু করেছে। নীল আকাশটা একেবারে নেমে এসেছিল আমার হাঁটুতে! ছুঁই ছুঁই মেঘ ওর আর আমার মাঝে! দুর্দান্ত তারাগুলো ... ধ্যাৎ কি সব বলছি, ঘুরপাক খাচ্ছে বলে রাতের তারারা ছুটে এসেছে দিনের আলোতে, তবে কি তারারা দিনের আলোতে আসতে পারে না, আসে তো! হয়ত ঠিকই দেখেছি! পাছে আর কিছু ঘটে যায় অলক্ষ্যে, তাড়াতাড়ি বললাম, সবই ঠিক আছে! কাঁচ কাটা নারীর চোখে মিথ্যেটা বিঁধে গেল কি! আমার কি, আমি কি ইচ্ছে করে মিথ্যে বলেছি! চায়ে ডুবে যেতে যেতে দেখি আমার হৃদয়ে অতলান্ত তৃষ্ণা! নারীর কাঁচ কাটা চোখে ভোর জমতে শুরু করেছে। কিন্তু আমার সূর্য চলে গেছে অস্তে চলে। আমার বলে যে তারাগুলো জাগত গভীর রাতে, ওরা সব ছুটে এসেছে! আমি নিঃশব্দে খেয়ে যাই চা! কে যেন কানে কানে বলল, অমরত্বের আশায় অমৃত পান করো না, অমরত্ব তোমার নয়, তুমি মরতে এসেছ, মর! আমি চা শেষ করে ফেলি। আকাশটা ভেঙে পড়ার আগে আমি ফিরে যেতে চাই দূর নক্ষত্রে, পৃথিবীর সমস্ত মায়া ছেড়ে! ছুঁই ছুঁই মেঘ এড়িয়ে আমি উঠে দাঁড়ালাম! মাছরাঙার ঝাপটানো ডানায় ও বলল – একদিন আবার এসো! এমন করে আর কেউ আমাকে বলেনি। তাকিয়ে দেখি এক ঘোর অমানিশা ওর কাঁচ কাটা চোখে! রাস্তায় পা ফেলতেই মনে হল, আমাকে আবার ফিরতে হবে, তবে আমি বলে যা কিছু ছিলাম তার আদি অন্ত সমস্ত ভুলে! 
বকুলপুরের বকুলি এখনও বকুল কুড়াই। মুগ্ধ হয়ে দেখি রাতের তারা! ট্রেনের ঝিকঝিক শব্দে ছুটে যেতে ইচ্ছে করে ট্রেনের পিছে। আমি এখনও অপেক্ষা করি বানের। নতুন পানিতে তলিয়ে যায় ক্ষেতের পর ক্ষেত। হাঁটু পানি ভেঙে যেতে চাই বকুলিদের উঠোনে। সেখানে কোন প্রেম নেই, টানাপোড়েনের কোন আবেগ নেই, চাওয়া পাওয়ার কোন হিসেব নেই। আমাদের গাঁয়ের সবচে সুন্দর মেয়েটাই ছিল বকুলি। আমরা চাইতাম ওর একটি ভালো বিয়ে হোক। ভালো ছেলে খোঁজা হল। তখন আমরা ভালো বলতে বুঝতাম শহরের ছেলে। ক্ষেতের ধানে যাদের কোন রকমে চলে যেত, ঈদে ঈদে মাংস ভাত, আর বানের শেষে কিছুদিন বিলের মাছ, এই যাদের জীবন, তাদের কাছে ভালো বলতে ওই শহরের ছেলে। ভালো ছেলে পাওয়া গেল, দূর শহরের ছেলে। বিয়ের দিন বড় একটা সুটকেস দেখে বুঝলাম, ছেলে অনেক ভালো, দূর শহরের ছেলে, ভালো না হয়ে উপায় আছে। আমাদের গাঁয়ের আর কোন বিয়েতে এত বড় সুটকেস আসেনি। কিন্তু সুটকেসের ভেতরটা আমাদের দেখা হয়নি। বছর ঘুরতেই সুটকেস থেকে বের হয়ে আসে কিছু কিছু সাপ। আমাদের গাঁয়ের ঢোঁরা সাপ নয়, শুনেছি ওগুলো বিষাক্ত সাপ। বকুলি দেখেছে, আমরা গাঁয়ের মানুষ, এত কিছু আমাদের দেখা হয় না, আমাদের দূর শহরে যাওয়া হয় না। সাপের বিষে বকুলি মরে না। এ কেমন সাপ, আমরা বুঝি না। বছর বাদে বকুলি ফিরে আসে গাঁয়ে। ওর ভাঙা শরীর আর চোখের কালিতে আমাদের বুকে ধাক্কা লাগে। তখন আমি দুপুরের রোদে দেখি কড়কড়ে বিষ, রাতের তারায় দেখি অগোছালো কান্না, জ্যোৎস্নায় যেতেও আমার ভয় করে, যদি বকুলির বিষে ... মাস না গড়াতেই বকুলির চোখের কালি চলে গেল, শহরের ভালো ছেলে ওর স্বামী সুটকেস নিয়ে আবার এল। বকুলি যেতে চায়নি। কিন্তু আমরা ধরে বেঁধে বুঝিয়ে শুনিয়ে বড় সুটকেসওয়ালা শহরের ভালো ছেলের সঙ্গে পাঠিয়ে দিলাম। এবার আর বকুলি কাঁদেনি। ও যেন বুঝে গিয়েছে, ওকে আবার ফিরে আসতে হবে। ঠিকই ও ফিরে আসে, এবার আর বছর গড়ায় না, তিন মাসের মাথায় বকুলি ফিরে আসে আমাদের গাঁয়ে। চোখের নিচে কালশিটে দাগ, দু গালে পড়ে গেছে ভাঙা স্বপ্নের পাংশুটে ছাপ! আমি বুঝে নিলাম আমার মত করে, বড় শহরের ভালো বাতাস বকুলির গায়ে সয়নি। তা না হল অত বড় সুটকেসওয়ালা ভালো ছেলে কেউ ছেড়ে আসে। গোড়া কাটা কুমড়ো গাছের মতন বকুলির জীবনে দেখা যায় নতুন কুঁড়ি। গাঁয়ের আলো বাতাসে কুঁড়িগুলো বাড়তে থাকে ধাই ধাই করে! কিন্তু গাঁয়ের মানুষ চায় না, বকুলি থাকুক আমাদের গাঁয়ে। ওরা চায় চিরতরে বকুলি চলে যাক শহরে, আর যেন কোনদিন ফিরে না আসে আমাদের গাঁয়ে! বকুলি ওদের বাড়ি থেকে বের হয় না। আমাদেরও কেউ ওদের ঘরে যায় না। কিন্তু যখন বানের নতুন পানি আসে, সন্ধ্যায় ডানা মেলে দেয় নিশাচর বাদুড়, রাতের তারারা ঢলে পড়ে আকাশের দক্ষিণে, পূর্ণিমার চাঁদে থরথর করে কাঁপে বিল, তখন আমার যেতে ইচ্ছে করে বকুলিদের উঠোনে। প্রেম নেই, ভালোবাসা নেই, তবু আমার খুব ইচ্ছে করে বকুলির সাথে কথা বলতে! 
সক্রেটিস ও বিলেকাসা (লেখাটা কিন্তু কাল্পনিক, এই নিয়ে অন্য ভাবে ভাবার কোন অবকাশ নেই) হাসি থামাতে পারছেন না সক্রেটিস। বিলেকাসা বললেন, পাগলের মত আপনি হাসছেন কেন? হাসতে হাসতেই সক্রেটিস বললেন, আর বল না, এখনকার মানুষের কান আর নাকের মাঝের দূরত্ব দেখেই আমি হাসি থামাতে পারছি না, একটা মানুষের নাক আর কানের মাঝে অন্তত সাড়ে তের ইঞ্চি দূরত্ব থাকা উচিৎ, কিন্তু মানুষগুলো এমন ওদের নাকের আর কানের মাঝে যে সাড়ে তের ইঞ্চি দূরত্ব নেই, ব্যাপারটা ওরা ধরতেই পারছে না, ওরা কি বোকা, কি বোকা, এত দিন পরেও মানুষগুলো বুঝতে পারছে না, ওদের নাক আর কানের মাঝে ... এই নাক আর কানের দিকে না গিয়ে আমি বললাম, আপনি এভাবে দুপুর রোদে রাস্তায় শুয়ে আছেন কেন, পথে চলতে অনেকেরই... সঙ্গে সঙ্গে সক্রেটিসের হাসি শেষ, কড়া গলায় বললেন, এটা নিতান্তই আমার ব্যক্তিগত ব্যাপার!
