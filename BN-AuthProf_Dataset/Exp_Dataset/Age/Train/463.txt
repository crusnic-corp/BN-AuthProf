 মোবাইলটা যে ব্যবহার করছি, সেটা কে বানিয়েছে? সেকি হিন্দু, নাকি খ্রীষ্টান, নাকি বৌদ্ধ, নাকি ইহুদি, নাকি মুসলমান? যেই টিভি দেখছি, বৈদ্যুতিক আলো জ্বালাচ্ছি, রোগে ঔষধ খাচ্ছি ভাবছি কি কখনো যে বানিয়েছে সেকি মুসলমান নাকি হিন্দু, নাকি খ্রীষ্টান, নাকি বৌদ্ধ, নাকি ইহুদি। পদার্থবিজ্ঞান, রসায়ন, গণিত আরো কত কিছু পড়ছি। কখনো কি ভেবেছি কে বানিয়েছে এতসব তত্ব? তারা কি মুসলমান নাকি হিন্দু, নাকি খ্রীষ্টান, নাকি বৌদ্ধ, নাকি ইহুদি। নিচের কবিতাটা মনোযোগ দিয়ে পড়ুন আর বুঝতে চেষ্টা করুন ধর্মের জন্য কলহ বিবাদ কোন সভ্য মানুষের কাজ না।
সবারই কিছু না কিছু জ্ঞান থাকে। সে যে কাজটা করে সেটা তার জ্ঞান, তাই সবাই জ্ঞানী। তবে এই ক'দিনে অনেকের কথা, মন্তব্য, লেখা পড়ে ও শুনে এবং ভাবনায়, মন ও মননের মানসিকতায় অনুভব করা যায় তারা আসলে কতটা শিক্ষিত হয়ে উঠেছে, হতে পেরেছে! জ্ঞান থাকলেই শিক্ষাটা আসে না। শুধু বিদ্যালয় আর বিশ্ববিদ্যালয়ের ডিগ্রি নিলেও শিক্ষিত বলা যায় না। একমাত্র সিলেবাসের বই পড়াকে এবং পড়ানোকে শিক্ষা বলে না। শিক্ষা, সুশিক্ষা আসে কোথা থেকে? প্রথমত পরিবার, তার বেড়ে ওঠা পরিবেশ, তার আশে পাশের মানুষ, প্রকৃতি আর বিশ্বিবদ্যালয়ে এসে তার চর্চা যা চিন্তা ও চেতনায় মুক্ত এবং মানবিক শ্রদ্ধাবোধের। একটা সমাজ ও দেশকে ধ্বংস করার জন্য, তাদের বোধ নষ্ট করার জন্য পারমানবিক বোমা প্রয়োজন হয় না। হয় শিক্ষা ব্যবস্থা, শিক্ষার পরিবেশ এলোমেলো করে দেয়া। যে সমাজে, বিশেষ করে দেশের বিশ্ববিদ্যালয়ের শিক্ষকদের নৈতিকতা নষ্ট হয়ে যায় সে দেশ, সে দেশের পরিবেশ সুস্থ সুন্দর আর থাকে না। আমরা একটা চরম অসুন্দর পরিবেশে বসবাস করছি!
আমি রাজাকার: একটি আলোকচিত্র ======================== আমি শেষবার এই কথাটি শুনেছিলাম ১৯৭১ সালের সেপ্টেম্বর কিংবা অক্টোবর মাসে। তাড়া খাওয়া পশুর মতো দেশের নানা জায়গা ঘুরে শেষ পর্যন্ত ঢাকা এসে আশ্রয় নিয়েছি। তখন দেশের অন্য যে কোনও জায়গায় যে কোনও সময় পাকিস্তান মিলিটারি যে কোনও মানুষকে অবলীলায় মেরে ফেলতে পারত। সেই হিসেবে ঢাকা শহর খানিকটা নিরাপদ। দেশটা ঠিকমতো চলছে দেখানোর জন্য এখানে প্রকাশ্যে এক ধরনের শান্তিপূর্ণ অবস্থা দেখানো হয়। তারপরেও কম বয়সীদের অনেক বিপদ, তারা রাস্তাঘাটে বেশি বের হয় না। মাথায় লম্বা চুল থাকা রীতিমতো বিপজ্জনক। একদিন আমি বিপদ কমানোর জন্য নীলক্ষেতে একটা নাপিতের দোকানে চুল কাটাচ্ছি। তখন হঠাৎ করে সেখানে একটা মানুষ এসে ঢুকলো এবং আমার পাশের খালি চেয়ারটাতে খুব আয়েশ করে বসে নাপিতের সঙ্গে আলাপ জুড়ে দিল। আলাপের বিষয়বস্তু সে নিজে, এখন সে কী করে তার কত রকম সুযোগ-সুবিধা এবং ক্ষমতা ইত্যাদি ইত্যাদি। নাপিত এক সময় মানুষটিকে জিজ্ঞেস করল, ‘আপনি কী করেন?’ মানুষটি দাঁত বের করে হেসে বলল, ‘আমি রাজাকার’। মানুষটি খানিকক্ষণ গালগল্প করে যেভাবে এসেছিল সেভাবে চলে গেলো। নাপিত তখন একটা লম্বা নিঃশ্বাস ফেলে আমাকে বলল, ‘হারামজাদা রাজাকারের ভাবটা দেখেছেন? শালার ব্যাটার কথা শুনলে মনে হয় দেশটা তার বাপের সম্পত্তি!’ ১৯৭১ সালে রাজাকারদের সম্পর্কে এর চাইতে সম্মানজনক কোনও বিশেষণ ব্যবহার করা হয়েছে বলে আমি মনে করতে পারি না। রাজাকার কী বস্তু সে ব্যাপারে এখনও যাদের সন্দেহ আছে তাদের আমি আমাদের মুক্তিযুদ্ধ জাদুঘরে যেতে বলবো। সেখানে এক জায়গায় একটা রাজাকারের অন্য একটা রাজাকারের কাছে লেখা একটা চিঠি বড় করে টানানো আছে। সেখানে একজন পাকিস্তানি মেজরের নাম উল্লেখ করে বলা আছে, মেজর সাহেব ভালো ‘মাল’ পছন্দ করেন তাই প্রত্যেক দিন তাকে যেন একটি করে মেয়ে ধরে এনে দেওয়া হয়! আমরা যারা ১৯৭১ দেখেছি তাদের কাছে রাজাকারদের চাইতে ঘৃণিত কোনও প্রাণী আছে বলে মনে করতে পারি না। রাজাকাররা নিজেরাও সেটা জানত, তাই তারাও যে খুব বড় গলায় গর্ব করে বুকে থাবা দিয়ে ‘আমি রাজাকার’ বলে বেড়িয়েছে সে রকম মনে করতে পারি না। তাই ২০১৮ সালে বিশ্ববিদ্যালয়ের ছাত্রছাত্রীদের কোটাবিরোধী আন্দোলনের ফলাফল হিসেবে যখন দেখি একজন ছাত্র নিজের বুকে ‘আমি রাজাকার’ কথাটি লিখে গর্বভরে দাঁড়িয়ে আছে সেটি বিশ্বাস করতে পারিনি। মাথায় আগুন ধরে যাওয়া বলে একটা কথা আছে, এই কথাটির প্রকৃত অর্থ কী আমি এই ছবিটি দেখে প্রথমবার সেটি অনুভব করেছি। দুই. ঢাকা শহরের মানুষকে জিম্মি করে আন্দোলন করার জন্য আমি যথেষ্ট বিরক্ত হয়ে সপ্তাহ দুয়েক আগে একটা লেখা লিখেছিলাম। (সেই সময়ে আমার মেয়ে হাসপাতালে ছিল তাই ঢাকা শহরকে জিম্মি করে ফেল হাসপাতালে রোগীদের কী ধরনের কষ্ট হয় আমি নিজে সেটা জানতে পেরেছি)। সেই লেখার কারণে অনেক ছাত্রছাত্রী প্রতিবাদ করে আমার কাছে লম্বা লম্বা মেইল পাঠিয়েছিল। আমার লেখালেখির প্রতিক্রিয়া আমি কখনও পড়ি না, আমার ধারণা তাহলে এক সময়ে নিজের অজান্তেই পাঠকদের প্রশংসাসূচক বাক্যের জন্য লিখতে শুরু করবো। পাঠকরা আমার লেখা পড়ে কী ভাবছে আমি যদি সেটি না জানি তাহলে নিজের মতো করে লিখতে পারবো। কাজেই কোটাবিরোধী আন্দোলনের কর্মীদের লেখা সব মেইল আমি না পড়েই ফেলে দিয়েছি, তারা কী লিখেছে আমি জানি না। তবে আমার সেই লেখাটি আমি যখন লিখেছিলাম তখন আমি জানতাম না, এই বহুল আলোচিত কোটাবিরোধী আন্দোলনের অন্য একটি সাফল্য হচ্ছে বাংলাদেশের মাটিতে তরুণ সম্প্রদায়কে রাজাকার হিসেবে অহঙ্কার করতে শেখানো, তাহলে অবশ্যই আমি ঢাকা শহরকে জিম্মি করার মতো সাধারণ একটা বিষয় নিয়ে লিখতাম না। একটি সরকারি চাকরি পাওয়ার জন্য বাংলাদেশে জন্ম নেওয়া তরুণদের পচে গলে পুঁতি গন্ধময় রাজাকার নামক আবর্জনায় পরিণত হয়ে যাওয়া নিয়ে আমার ঘৃণাটি প্রকাশ করতাম। কিন্তু প্রশ্ন হলো, বিষয়টি আমার জানতে এত দেরি হলো কেন? আমি ফেসবুক করি না, সামাজিক নেটওয়ার্কে সময় নষ্ট করি না সত্য, কিন্তু আমি তো খুবই সম্ভ্রান্ত একটা ইংরেজি দৈনিক নিয়মিত পড়ি, ইন্টারনেটে খুবই জনপ্রিয় নিউজ পোর্টালে দিনে কয়েকবার চোখ বুলাই তাহলে কোটাবিরোধী আন্দোলন করে যে বাংলাদেশের মাটিতে নতুন রাজাকারের পুনর্জন্ম হয়েছে, এই দেশের তরুণরা নিজেদের রাজাকার হিসেবে পরিচয় দিয়ে গর্ব করতে শিখেছে আমাদের সংবাদ মাধ্যম সেই খবরটি আমাদেরকে কেন জানালো না? তারা যে সামাজিক নেটওয়ার্কের কোনও তথ্য প্রকাশ করে না তা তো নয়। আমাকে একটা বিভ্রান্ত তরুণ খুন করতে গিয়ে ব্যর্থ হওয়ার পর ফেসবুকে আফসোস করে কিংবা আক্রোশ প্রকাশ করে যে উক্তিগুলো লেখা হয়েছে সেগুলো গুরুত্বপূর্ণ পত্রিকায় বিশাল বড় করে ছাপানো হয়েছে সেটা আমি নিজের চোখে দেখেছি। এখানে বরং একটা উল্টো ব্যাপার ঘটেছে, কোটাবিরোধী আন্দোলনটি যে একটি ‘অন্যায়ের বিরুদ্ধে ন্যায়ের আন্দোলন’ তার ওপর আমি বুদ্ধিজীবীদের বড় বড় লেখা দেখেছি। অর্থাৎ সংবাদমাধ্যম এই আন্দোলনটিকে একটি ইতিবাচক আন্দোলন হিসেবে প্রতিষ্ঠা করতে চেয়েছে। এই আন্দোলনের কারণে যে মুক্তিযোদ্ধাদের অসম্মান হয়েছে এবং রাজাকারদের পুনর্জন্ম হয়েছে তাতে এই দেশের সম্ভ্রান্ত দৈনিক পত্রিকার কিছু আসে যায় না। কেন? এই প্রশ্নের উত্তর আমাকে কে দেবে? তিন. প্রথম যখন কোটা সংস্কারের আন্দোলন শুরু হয় এবং সাংবাদিকরা আমার বক্তব্য জানার আগ্রহ দেখায় তখন আমি সংস্কারের পক্ষে মত দিয়েছি এবং সঙ্গে সঙ্গে মনে করিয়ে দিয়েছি কোটার বড় একটি অংশ মুক্তিযোদ্ধাদের সন্তানদের জন্য। কাজেই কোটার বিরুদ্ধে কথা বলার সময় খুব সাবধানে কথা বলতে হবে। কোনোভাবে যেন আমাদের মুক্তিযোদ্ধাদের প্রতি অসম্মান দেখানো না হয়। আমাদের দেশের মুক্তিযোদ্ধাদের আমরা কিছুই দিতে পারিনি, এখন যদি জীবনের শেষ মুহূর্তে তাদের প্রতি অসম্মান দেখাই সেটা কোনোভাবে মেনে নেওয়া যাবে না। আমি ঠিক যে বিষয়টি নিয়ে শঙ্কিত ছিলাম সেটাই ঘটেছে। মুক্তিযোদ্ধাদের চরমভাবে অসম্মান করেই শেষ হয়ে যায়নি, বাংলাদেশের ইতিহাসে যেটা আগে কখনও ঘটেনি সেটাও ঘটেছে- রাজাকার শব্দটিকে সম্মানিত করা হয়েছে। মুক্তিযোদ্ধাদের অসম্মান করে এবং রাজাকারদের জন্য ভালোবাসা দেখিয়ে যে কথাগুলো উচ্চারিত হয়েছে সেগুলো এত অশালীন যে আমার পক্ষে মুখ ফুটে উচ্চারণ করা সম্ভব না। যদি কারও কৌতূহল থাকে ইন্টারনেটে ঘাঁটাঘাঁটি করে সেগুলো বের করে দেখতে পারে। আমি কখনই বিশ্বাস করবো না যে, এই আন্দোলনে বিশ্ববিদ্যালয়ের সব ছেলেমেয়ে মুক্তিযোদ্ধাদের প্রতি অসম্মান দেখিয়েছে, রাজাকারদের জন্য ভালোবাসা দেখিয়েছে। সে রকম কিছু ঘটলে আমাদের সবার গলায় দড়ি দিতে হবে। কিন্তু যেটুকু ঘটেছে সেটাও ঘটার কথা নয়। যে বিষয়টি আমাকে ক্ষুব্ধ করেছে সেটি হচ্ছে সাধারণ ছাত্রছাত্রীদের কেউ বিষয়টার প্রতিবাদ করেনি। যারা আন্দোলন করছে তাদের কেউ বলেনি, আমরা কখনই মুক্তিযোদ্ধাদের প্রতি অসম্মান দেখাইনি, রাজাকারদের জন্য ভালোবাসা দেখাইনি, যারা দেখিয়েছে তাদের জন্য আমাদের ভেতরে ঘৃণা ছাড়া আর কিছু নেই। আমি বহুদিন থেকে বিশ্ববিদ্যালয়ে আছি, আমি অনেক আন্দোলন দেখেছি। সাধারণ ছাত্রছাত্রীদের আন্দোলন সব সময়েই ন্যায়সঙ্গত আন্দোলন হয়। যদি আন্দোলনটি দানা বাঁধতে শুরু করে তখন রাজনৈতিক দলগুলো সেই আন্দোলনটি নিজেদের কূট কৌশলে ব্যবহার করার জন্য ‘হাইজ্যাক’ করে নেয়। সাধারণ ছাত্রছাত্রীরা যদি যথেষ্ট বুদ্ধিমান হয় তাহলে আন্দোলনটির নেতৃত্ব নিজেদের হাতে রাখতে পারে। যদি তারা বুদ্ধিমান না হয় তখন নেতৃত্ব তখন হাতছাড়া হয়ে যায়। এই আন্দোলনটির বেলায় কী ঘটেছে আমি জানি না। আমার একজন সহকর্মী একাত্তর টেলিভিশনে এই আন্দোলনের একজন নেতার সাক্ষাৎকার দেখিয়েছে- সেটা দেখে হতাশ হওয়ার যথেষ্ট কারণ আছে। রাজাকারপ্রীতির বিষয়টা তখন খানিকটা বোঝা যায়। আমরা যারা ১৯৭১ দেখেছি তাদের জন্য মুক্তিযুদ্ধ ব্যাপারটি একটি তীব্র আবেগের ব্যাপার। মুক্তিযোদ্ধার অসম্মান কিংবা রাজাকারের পুনর্বাসন আমাদের কাছে শুধু একটি ঘটনা নয়, এটি আমাদের কাছে জাতীয় বিপর্যয়। নতুন প্রজন্ম কখনও সেটি আমাদের মতো করে অনুভব করতে পারবে কিনা আমরা জানি না। যদি নিজের একটা চাকরির জন্য তারা মুক্তিযোদ্ধাদের অসম্মান করে, রাজাকারদের সঙ্গে একাত্ম হয়ে যায় সেটি আমরা কখনও মেনে নেব না। চার. আমি যতদূর জানি বেশ অনেকদিন থেকে এই কোটাবিরোধী আন্দোলন চলে আসছিল কিন্তু যে কারণেই হোক আন্দোলনটি সেভাবে দানা বেঁধে ওঠেনি। তারপর হঠাৎ করে এক রাতে ঢাকা বিশ্ববিদ্যালয় এলাকা রণক্ষেত্রে রূপান্তরিত হলো, ঢাকা বিশ্ববিদ্যালয়ের ভাইস চ্যান্সেলরের বাসাটি গুঁড়া গুঁড়া করে দেওয়া হলো এবং দেখতে দেখতে আন্দোলনটি দানা বেঁধে উঠল। বিশ্ববিদ্যালয়ের যে ছাত্রছাত্রীরা জন্মেও এই চাকরির পেছনে দৌড়াবে না, আমি দেখলাম তারাও হঠাৎ করে এই কোটাবিরোধী আন্দোলনে যোগ দেওয়ার জন্য ছুটে গেলো! যারা বিষয়টা লক্ষ্য করেছেন তারা সবাই কারণটা অনুমান করতে পারেন। এই আন্দোলনটা দানা বেঁধে ওঠার অন্যতম কারণ হচ্ছে ছাত্রলীগের দৌরাত্ম্য। এখন হয়ত অনেকের মনে নেই, বিএনপি-জামায়াত আমলে দৌরাত্ম্যটি ছিল ছাত্রদল এবং শিবিরের। মোটামুটি বলা যেতে পারে এই আন্দোলনটা ছিল ছাত্রলীগের দৌরাত্ম্যের বিরুদ্ধে একটা প্রতিবাদ। বছর কয়েক আগে আমি নিজের চোখে ‘জয়বাংলা’ এবং ‘জয় বঙ্গবন্ধু’ স্লোগান দিয়ে ছাত্রলীগের মাস্তানদের শিক্ষকদের ওপর ঝাঁপিয়ে পড়তে দেখেছি। কাজেই তারা ছাত্রছাত্রীদের ওপর কী পরিমাণ নির্যাতন করতে পারে সেটা অনুমান করা কঠিন কিছু নয়। কাজেই পুলিশের সঙ্গে যখন ছাত্রলীগের কর্মীরাও সাধারণ ছাত্রছাত্রীদের ওপর ঝাঁপিয়ে পড়েছে আন্দোলনটা দেখতে দেখতে একটা জনপ্রিয় আন্দোলনে পরিণত হয়েছে। ছাত্রলীগের বিরুদ্ধে একসঙ্গে দাঁড়ানোর সুযোগ এর আগে কখনও আসেনি। কিন্তু এর পরের অংশটি বেদনাদায়ক। ছাত্রলীগের ওপর যে বিতৃষ্ণাটুকু ছিল সেটি খুবই কৌশলে মুক্তিযোদ্ধাদের অসম্মান করার কাজে ব্যবহার করা হলো এবং দেখতে দেখতে সেটি রাজাকারদের প্রতিষ্ঠা করার কাজে লাগিয়ে দেওয়া হলো। আমার দুঃখ শুধু এক জায়গায়, হাজার হাজার ছাত্রছাত্রীর কেউ এর প্রতিবাদ করে কিছু করল না, কেউ কিছু বলল না! পাঁচ. যারা বিসিএস ক্যাডারে চাকরি পায় তাদের ট্রেনিং দেওয়ার জন্য সাভারে বিশাল একটা প্রতিষ্ঠান আছে। সেই প্রতিষ্ঠানটি মাঝে মাঝেই আমাকে আমন্ত্রণ জানায় এই বিসিএস ক্যাডারদের উদ্দেশে কিছু বলার জন্য। আমি সুযোগ পেলে সেখানে যাই এবং এই তরুণ প্রশাসনিক কর্মকর্তাদের সঙ্গে কথা বলি। বেশিরভাগ কথা হয় দেশ নিয়ে, মুক্তিযুদ্ধ নিয়ে। কথা বলা শেষ হলে অবধারিতভাবে ছবি তোলা শুরু হয়, আমি আগ্রহ নিয়ে সবার সঙ্গে ছবি তুলি। কোটাবিরোধী এই আন্দোলনটি ছিল আসলে চাকরি পাওয়ার আন্দোলন। এই সফল আন্দোলনের পর আন্দোলনের নেতা-নেত্রীদের কেউ কেউ নিশ্চয়ই চাকরি পাবে এবং তাদের কেউ কেউ নিশ্চয়ই সাভারে ট্রেনিং নিতে যাবে। এটা এমন কিছু অস্বাভাবিক নয় যে হয়ত আমি তাদের উদ্দেশে কিছু কথা বলব। কথা শেষ হলে কোনও একজন নেতা হয়ত এসে আমাকে পরিচয় দিয়ে বলবে, আমি ২০১৮ সালে কোটাবিরোধী আন্দোলন করেছিলাম খবরের কাগজে আমার ছবি ছাপা হয়েছিল, আমার বুকে লেখা ছিল, ‘আমি রাজাকার।’ তখন আমি অবধারিতভাবে গলায় আঙুল দিয়ে তার ওপর হড় হড় করে বমি করে দেব।
চরিত্র জিনিসটা ঠিক কি তাই সে আজও বুঝতে পারল না । পরিষ্কার একটা কাঁচের মত যা সবসময় যত্ন করে ধরে রাখতে হয় ? পড়ে গেলেই টুকরো টুকরো হয়ে যাওয়ার ভয় ?”
অবকাশ। চাকুরি জীবন থেকে হারিয়ে গেল দুটি মাস, বিনা কাজে। সচল হোক জীবন আবার। আবারও ঈদ মুবারক এবং দোয়া সবার জন্য। আল্লাহপাক আমাদের দেশ সহ গোটা জগতকে করোনামুক্ত করুন।
গাজায় ইজরায়েলের বিমান হামলায় বিধ্বস্ত ঘরবাড়ি। ধ্বংসস্তূপে পরিনত গাজা শহর। নিজ বাড়ির ধ্বংসস্তূপে বসে আছে এক শিশু ও এক বৃদ্ধ।
অন্যের কি আছে তা না দেখে , নিজের যা আছে তা নিয়ে খুশি থাকার নাম সুখ। শুভ সকাল বন্ধুগণ।
মানুষের প্রিয় প্রিয় মানুষের প্রানে মানুষের হাড়ে রক্তে বানানো ঘর এই ঘর আজো আগুনে পোড়েনা কেন? ঘুনপোকা কাটে সে-ঘরের মূল-খুঁটি আনাচে কানাচে পরগাছা ওঠে বেড়ে, সদর মহলে ডাকাত পড়েছে ভর দুপুরের বেলা প্রহরীরা কই? কোথায় পাহারাদার? ছেনাল সময় উরুত দ্যাখায়ে নাচে নপুংশকেরা খুশিতে আত্মহারা । বেশ্যাকে তবু বিশ্বাস করা চলে রাজনীতিকের ধমনী শিরায় সুবিধাবাদের পাপ বেশ্যাকে তবু বিশ্বাস করা চলে বুদ্ধিজীবীর রক্তে স্নায়ুতে সচেতন অপরাধ বেশ্যাকে তবু বিশ্বাস করা চলে জাতির তরুন রক্তে পুষেছে নির্বীর্যের সাপ- উদোম জীবন উল্টে রয়েছে মাঠে কাছিমের মতো। ২. কোনো কথা নেই- কেউ বলেনা, কোন কথা নেই- কেউ চলেনা, কোনো কথা নেই- কেউ টলেনা, কোন কথা নেই- কেউ জ্বলেনা- কেউ বলেনা, কেউ চলেনা, কেউ টলেনা, কেউ জ্বলেনা। যেন অন্ধ, চোখ বন্ধ, যেন খঞ্জ, হাত বান্ধা, ভালবাসাহীন, বুক ঘৃনাহীন, ভয়াবহ ঋন ঘাড়ে চাপানো-শুধু হাঁপানো, শুধু ফাঁপানো কথা কপচায়- জলে হাতড়ায়, শোকে কাতরায় অতিমাত্রায় তবু জ্বলেনা। লোহু ঝরাবে, সব হারাবে- জাল ছিঁড়বেনা ষড়যন্ত্রের? বুক ফাটাবে, ক্ষত টাটাবে-জাল ছিঁড়বেনা ষড়যন্ত্রের? ৩. আমি টের পাই, মাঝ রাত্তিরে আমাকে জাগায় স্মৃতি- নিরপরাধ শিশুটির মুখ আমাকে জাগায়ে রাখে নিরপরাধ বধুটির চোখ আমাকে জাগায়ে রাখে নিরপরাধ বৃদ্ধটি তার রেখাহীন করতল আমাকে জাগায়ে রাখে। মনেপড়ে বট? রাজপথ. পিচ? মনেপড়ে ইতিহাস? যেন সাগরের উতলানো জল নেমেছে পিচের পথে মানুষের ঢেউ আছড়ে পড়েছে ভাঙা জীবনের কূলে? মনে কি পড়েনা, মনে কি পড়েনা, মনে কি পড়েনা কারো? কি বিশাল সেই তাজা তরুনের মুষ্ঠিবদ্ধ হাত যেন ছিঁড়ে নেবে গ্লোব থেকে তার নিজস্ব ভূমিটুকু! মনে কি পড়েনা ঘন বটমূল, রমনার উদ্যান একটি কন্ঠে বেজে উঠেছিলো জাতির কন্ঠস্বর? শত বছরের কারাগার থেকে শত পরাধীন ভাষা একটি প্রতীক কন্ঠে সেদিন বেজেছিলো স্বাধীনতা। হাতিয়ারহীন, প্রস্তুতি নেই, এলো যুদ্ধের ডাক, এলো মৃত্যুর, এলো ধ্বংশের রক্ত মাখানো চিঠি। গ্রাম থেকে গ্রামে, মাঠ থেকে মাঠে গঞ্জের সুবাতাসে সে-চিঠি ছড়ায় রক্ত-খবর, সে-চিঠি ঝরায় খুন, স্বজনের হাড়ে করোটিতে জ্বলে সে-চিঠির সে আগুন। ৪. ভরা হাট ভেঙে গেল। মাই থেকে শিশু তুলে নিল মুখ সহসা সন্দিহান, থেমে গেল দূরে রাখালের বাঁশি, পাখিরা থামালো গান, শ্মশান নগরী, খাঁ-খাঁ রাজপথে কাকেরা ভুললো ডাক। প'ড়ে রলো পাছে সাত পুরুষের শত স্মৃতিময় ভিটে, প'ড়ে রলো ঘর, স্বজনের লাশ, উনুনে ভাতের হাঁড়ি, ভেঙে প'ড়ে রলো জীবনের মানে জ্বলন্ত জনপদে- নাড়ি-ছেঁড়া উন্মুল মানুষের সন্ত্রাসে কাঁপা স্রোত জীবনের টানে পার হয়ে গেল মানচিত্রের সীমা। ৫. মনে কি পড়ে না, মনে কি পড়ে না, মনে কি পড়ে না তবু? গেরামের সেই শান্ত ছেলেটি কী রোষে পড়েছে ফেটে বন্ধুর লাশ কাঁধে নিয়ে ফেরা সেই বিভীষিকা রাত সেই ধর্ষিতা বোনের দেহটি শকুনে খেয়েছে ছিড়ে- মনে কি পড়ে না হাতে গ্রেনেডের লুকোনো বিস্ফোরণ? তারও চেয়ে বেশি বিস্ফোরণের জ্বালা জ্বলন্ত বুকে গর্জে উঠেছে শত গ্রেনেডের শত শব্দের মতো। গেরামের পর গেরাম উজাড় উঠোনে উঠেছে ঘাস। হাইত্নের’পরে মরে পড়ে আছে পালিত বিড়ালছানা, কেউ নেই, শুধু তেমাথায় একা ব্যথিত কুকুর কাঁদে। আর রাত্রির কালো মাটি খুঁড়ে আলোর গেরিলা আসে- ৬. ঝোপে জঙ্গলে আসে দঙ্গলে আসে গেরিলার দল, হাতিয়ার হাতে চমকায়। হাতে ঝলসায় রোষ প্রতিশোধ। শোধ রক্তের নেবে তখতের নেবে অধিকার। নামে ঝনঝায়—যদি জান যায় যাক, ক্ষতি নেই; ওঠে গর্জন, করে অর্জন মহা ক্ষমতার, দিন আসবেই, দিন আসবেই, দিন সমতার। ৭. দিন তো এলোনা ! পৃথিবীর মানচিত্র থেকে ছিঁড়ে নেয়া সেই ভূমি দূর্ভিক্ষের খরায় সেখানে মন্বন্তর এলো। হত্যায় আর সন্ত্রাসে আর দুঃশাসনের ঝড়ে উবে গেল সাধ বেওয়ারিশ লাশে শাদা কাফনের ভিড়ে, তীরের তরীকে ডুবালো নাবিক অচেতন ইচ্ছায়। ৮. আবার নামলো ঢল মানুষের আবার ডাকলো বান মানুষের আবার উঠলো ঝড় মানুষের ৯. গ্রাম থেকে উঠে এলো ক্ষেতের মানুষ খরায় চামড়া- পোড়া মাটির নাহান, গতরে ক্ষুধার চিন মলিন বেবাক, শিকড় শুদ্ধ গ্রাম উঠে এলো পথে। অভাবের ঝড়ে-ভাঙা মানুষের গাছ আছড়ে পড়লো এসে পিচের শহরে । সোনার যৌবন ছিলো নওল শরীরে নওল ভাতার ঘরে হাউসের ঘর, আহারে নিঠুর বিধি কেড়ে নিলো সব- সোনার শরীরে বেচে সোনার দোসর । দারুন উজানি মাঝি বাঘের পাঞ্জা চওড়া সিনায় যেন ঠ্যাকাবে তুফান । আঁধার গতর জেলে, দরিয়ার পুত বুকের মধ্যে শোনে গাঙের উথাল । তাদের অচেনা লাশ চিনলো না কেউ ঝাঁক ঝাঁক মাছি শুধু জানালো খবর । বেওয়ারিশ কাকে বলো, কার পরিচয় ? বাংলার আকাশ চেনে, চেনে ওই জল আমার সাকিন জানে নিশুতির তারা, চরের পাখিরা জানে পাড়ভাঙা নদী আমি এই খুনমাখা মাটির ওয়ারিশ । ১০. স্বপ্ন হারানো মানুষের ঢল রাজপথে আসে নেমে স্বজন হারানো মানুষের ঢল রাজপথে আসে নেমে ক্ষুধায় কাতর মানুষের ঢল রাজপথে আসে নেমে পোড়ায় নগরী, ভাঙে ইমারত, মুখোসের মুখ ছেঁড়ে ছিঁড়ে নিতে চায় পরাধীন আলো প্রচন্ড আক্রোশে । ১১. আমি কি চেয়েছি এতো রক্তের দামে এতো কষ্টের, এত মৃত্যুর, এতো জখমের দামে বিভ্রান্তির অপচয়ে ভরা এই ভাঙা ঘরখানি ? আমি কি চেয়েছি কুমির তাড়ায়ে বাঘের কবলে যেতে ? আর কতো চাস ? আর কতো দেবো কতো রক্তের বলী ? প্রতিটি ইঞ্চি মাটিতে কি তোর লাগেনি লোহুর তাপ ? এখনো কি তোর পরান ভেজেনি নোনা রক্তের জলে ? ঝড়ে বন্যায় অনাহারে আর ক্ষুধা মন্বন্তরে পুষ্টিহীনতা, জুলুমে জখমে দিয়েছি তো কোটি প্রান- তবুও আসেনা মমতার দিন, সমতা আসেনা আজো । ১২. হাজার সিরাজ মরে হাজার মুজিব মরে হাজার তাহের মরে বেঁচে থাকে চাটুকর, পা-চাটা কুকুর বেঁচে থাকে ঘুনপোকা, বেঁচে থাকে সাপ । ১৩. খুনের দোহাই লাগে, দোহাই ধানের দোহাই মেঘের আর বৃষ্টির জলের দোহাই, গর্ভবতী নারীর দোহাই এ-মাটিতে মৃত্যুর অপচয় থামা আসুক সরল আলো, আসুক জীবন চারিদিকে শত ফুল ফুটুক এবার । ১৪. জাতির রক্তে ফের অনাবিল মমতা আসুক জাতির রক্তে ফের সুকঠোর সততা আসুক আসুক জাতির প্রানে সমতার সঠিক বাসনা ।। ১৭ জোষ্টি ১৩৮৭ মিঠেখালি মোংলা হাড়েরও ঘরখানি 
বাবা তোমার সারাজীবন ধরে একটু একটু করে সংগ্রহ করা অতি শখের জিনিসগুলো হয়তো এখন কারোরই স্বার্থসিদ্ধি করতে পারেনা।কিন্তু তুমি যাদের শ্রদ্ধার,ভালোবাসার,তারা হয়তোবা তোমার এই হাতের ছোয়াগুলোর এখনও কদর করে।তাই, প্রয়াণ দিবসে তোমার  শখের বিশাল সংগ্রহশালা  এই সামাজিক যোগাযোগ মাধ্যমে মেলে ধরার চেষ্টা করলাম।এক জীবনে কি করে যে এত কিছু করলে! ওপারে ভালো থেকো বাবা।
রাত জেগে চিয়ার-গার্লসদের অস্লীলতাপূর্ণ খেলা দেখার আগে ভেবে দেখুন এরাতই যদি আপনার শেষ রাত হয়! রবের ইবাদতে রাত জেগে দেখুন, যে প্রশান্তি পাবেন হাজারো খেলা-ধুলা তার শতভাগের একভাগ প্রশান্তিও দিতে পারবেনা ।
"আপনকার হৃদয় বা অন্তরের সহিত বাহির বা পরকে মিশাইলেই শুদ্ধ সেই ‘সহজ মানুষ’ দেখা দিবেন–অন্য হেতু অন্য কোথা, অন্য কোনখানে দিবেন না। কারণ তাহা যে দিবার নহে।"
এই পোষ্ট টা দেখলেই বোঝাা যায় যে আমাদের দেশের কিছু আলেম নামধারী লোক বাঙালী জাতীকে কিভাবে ধংসের দিকে নিয়ে যাচ্ছে। আমি একজন মুসলিম হিসেবে - ধম পালন করার জন্যে তাদের বয়ান শোনার কোন প্রয়োজন দেখি না, তারা বরং সাধারণ মানুষ কে বিভ্রান্ত করছে, উত্তেজিত করছে আর এর পেছনে রয়েছে তাদের খারপ উদ্দেশ্য। এই আলেম নামধারী লোকগুলো নাকি দামী গড়ির মালিক, বিলাশবহুল জীবন-যাপন করে। কোথা থেকে তাদের টাকা আসে? এটা কি কেউ জানেন? আল্লাহ - এদের হেদায়েত করুন, মুসলমান বানিয়ে দিন।
মহৎ সাহিত্য, বর্ণবাদী সাহিত্যের একটি শাখা ~ তারাশঙ্কর বন্দ্যোপাধ্যায়, মানিক বন্দ্যোপাধ্যায়, হাসান আজিজুল হক, আখতারুজ্জামান ইলিয়াস এই কয়জনের নাম আমি জানি গল্পকার-ঔপন্যাসিক হিসাবে। তারা মহৎ। কিন্তু এই রকম আরো অনেক গল্পকার-ঔপন্যাসিক আছেন দেশে, ভারতে ও বিদেশে। যারা একান্তই মিডল ক্লাস গল্পকার-ঔপন্যাসিক। মিডল ক্লাস শ্রেণি অবস্থান থিকা রেসিস্ট সাহিত্য রচনা কইরা গেছেন, করতেছেন ও করবেন। ২. আমি যেই সাহিত্যিক দোষের কথা বলবো তা যে এই কয়জনের সবারই আছে এমন নাও হইতে পারে। যেহেতু আমার পড়া কম ও স্মৃতি থিকা বলতেছি, সবার ক্ষেত্রে আমার এই অভিযোগ প্রযোজ্য হবে না। তাতে আসলে কার দোষটি আছে, কার বা নাই সেই জিনিস মিলাইতে গিয়া সময় নষ্ট কইরেন না আপনারা। আমি একটা ধরনের সাহিত্যিক বিচার-বিবেচনার ঐতিহাসিক দোষ বা অসঙ্গতি ধরাইতে চাইতেছি। ওইখানে থাকেন। ৩. বাস্তববাদী সাহিত্য, কম্যুনিস্ট সাহিত্য বা মহৎ সাহিত্য যারা করেন তারা আসলে কী করেন? বা এই সাহিত্যগুলি আসলে কী জিনিস? আমার বিনীত অভিযোগ হইল, তারা আসলে মিডল ক্লাস শ্রেণি অবস্থান থিকা এসবের নামে একটা বর্ণবাদী ধারার সাহিত্য রচনা করেন। বর্ণবাদী সাহিত্যেরই শাখা সাহিত্য 'বাস্তববাদী সাহিত্য', 'কম্যুনিস্ট সাহিত্য' ও 'মহৎ সাহিত্য'। ৪. যেই মিডল ক্লাস স্বাভাবিক অবস্থার সময় বা এমনকি দুর্ভিক্ষের সময়েও গরিবরে হেল্প করে না, সেই মিডল ক্লাসের গরিব হইয়া যাওয়ার আশঙ্কার গল্প লেখেন তারা, মহৎ সাহিত্যের ভঙ্গিমায়। যে মহৎ সাহিত্য তারা রচনা করেন সেই সাহিত্যগুলির ভাইটাল পয়েন্ট হইল, মিডল ক্লাসের গরিব হওয়ার বা অস্বচ্ছল হওয়ার কারণে যে সম্ভাব্য ও বর্তমান অসম্মান সেইটারে মহৎ উপায়ে হাজির করা। দুনিয়ায় যে লক্ষ কোটি গরিব বিরাজ করে, তাদের গায়ে খাইটা কাজ করতে হয় ওনাদের সাহিত্য কিন্তু তাদের স্বাভাবিক ও নিত্যদিনের 'অসম্মান' লইয়া না। বরং মিডল ক্লাসের যদি এই কাম করতে হইত তাইলে কত খারাপ হইত, সেইটা। গরিব নিয়া যত সাহিত্য আছে সবই এই ছদ্মবেশি মিডল ক্লাস হায় হায় সাহিত্য—হায় আল্লাহ, মিডল ক্লাস যদি গরিব হইয়া যায়, কত দুঃখ হবে, কত অসম্মান হবে, ইত্যাদি। ৫. ধরেন দেশে প্রচুর বেশ্যা আছে, কিন্তু মিডল ক্লাস ফ্যামিলির কোনো মেয়েরে যদি বেশ্যাগিরিতে ঢুকতে হয় তাইলে সেইটা যে কতটা অসম্মানের, দুঃখের হবে আপনারা জানেন। মিডল ক্লাস এই সাহিত্যিকরাও তা জানেন এবং তাদের সাহিত্যে একই কথা প্রকাশ ও প্রচার করেন। আমি বলতেছি না, আমাদের মিডল ক্লাসের একটা মেয়ের বেশ্যা হইয়া যাওয়ার গল্প পইড়া আমরা বেদনার্ত ও দুঃখিত হবো না। অবশ্যই হবো। যেমনটা আমরা হই, হাসান আজিজুল হকের মহৎ গল্প 'আত্মজা ও একটি করবী গাছ' পইড়া। আমার অভিযোগ হইতেছে, সাহিত্যে এই দুঃখ ও অসম্মানের মহত্ত্ব গরিব ফ্যামিলি থিকা আসা বেশ্যা জনগোষ্ঠীর দুঃখ আর অসম্মানরে অস্বীকারের মাধ্যমেই মহৎ হইয়া ওঠে। যে গরিব তরুণীটি ইতিমধ্যে বেশ্যা হইয়া আছে তার দুঃখ আর অসম্মানরে গণনা করতে গেলে 'আত্মজা ও একটি করবী গাছ'-এর মহত্ত্ব আর মহৎ থাকতে পারে না। তা বিশেষ হইতে পারে না বিধায় মহৎও হয় না। ৬. মিডল ক্লাস যে গরিবের মত হইয়া যাইতেছে এই ভয়ই দেখান মহৎ সাহিত্যিকরা হরেদরে তাদের 'বাস্তববাদী', 'কম্যুনিস্ট' ও 'মহৎ' গল্প উপন্যাসে। অন্য সাহিত্যিক ও মিডল ক্লাস পাঠক-পাঠিকাই তাদের গন্তব্য। তো এই হচ্ছে মহত্ত্ব। মহৎ সাহিত্য। মিডল ক্লাসের কোনো সদস্যের দ্বারা গরিবের নিত্য কাজটি মাত্র একদিন করতে হইলেই বিশাল মহৎ সাহিত্য যে রচিত হইয়া যায়, এর কারণ কী? ৭. ধরেন আপনি একজন মিডল ক্লাস। আপনি বলতে আপনি হইলেন মিডল ক্লাস কোনো একটা রাইটারের যে কোনো একটা চরিত্র। আপনার বাপ পয়সার টানাটুনিতে পইড়া রিকশা চালাইতে শুরু করছে, যে রিকশা লক্ষ লক্ষ গরিবে চালায়। তো তা কেন মহৎ? গরিবের এই রিকশা টানার স্বাভাবিকতা কেন মিডল ক্লাসের জন্য অসম্মানের? এখানেই আসে বর্ণবাদের প্রশ্ন। মিডল ক্লাসের এই অসম্মানের বোধ হইল গরিবের প্রতি মিডল ক্লাসের বর্ণ বিদ্বেষের বোধ। এইটা থাকবেই। এই জিনিস না থাকলে মিডল ক্লাসও থাকবে না। কিন্তু সাহিত্যিক হিসাবে এই অসম্মানের বোধরে যত মহৎ করতেছেন ততই মানব বিরোধী সাহিত্যিকে পরিণত হইতেছেন আপনি। আপনি স্রেফ অপরিণত একজন গল্পকার বা ঔপন্যাসিক থাইকা যাইতেছেন ও সে হিসাবে মারা যাইতেছেন।
সারাদিন ফেসবুকে ছিলামনা। একটু আগে ফেসবুক ওপেন করে দেখি সারাদেশের অনেক বিজ্ঞ বন্ধু রাগে ক্ষোভে ফেটে যাচ্ছেন। ঘটনা হয়েছে কি! পুলিশ সাতক্ষীরা বারের সাবেক সভাপতি এডভোকেট মোঃ শাহ আলম সাহেবকে গ্রেফতার করেছে সাইবার ক্রাইম মামলায়। তাকে হাতকড়া পড়িয়ে পুলিশ নিয়ে যাচ্ছে। কোন এক টাউটের করা মামলায় তাকে এরেস্ট করা হয়েছে। জনাব শাহ আলম স্যার সাতক্ষীরা বারে ৭ বার সাধারণ সম্পাদক এবং ৭ বার সভাপতি নির্বাচিত হয়েছিলেন। কতোটুকু সম্মানিত, দায়িত্বশীল, সৎ এবং যোগ্য হলে একজন আইনজীবীকে ১৪ বার তাদের নেতা নির্বাচিত করেছেন সাতক্ষীরা বারের বিজ্ঞ আইনজীবীরা! এইরকম একজন সম্মানিত ব্যক্তি এবং সিনিয়র আইনজীবীকে গ্রেফতার করার আগে পুলিশের ভালো করে তদন্ত করা উচিত ছিলো। কিন্তু তারা সেটা করেননি। আমি অবাক হই পুলিশের ভূমিকা দেখে! যেই দেশের মহামান্য রাস্ট্রপতি একজন আইনজীবী, সংসদের স্পীকার একজন আইনজীবী, আইনমন্ত্রী একজন আইনজীবী সেই দেশের পুলিশ এমন একজন সম্মানিত আইনজীবীকে গ্রেফতার করার আগে কেন সবকিছু খতিয়ে দেখেননি! শাহ আলম স্যারের মতো এমন একজন মানুষকে গ্রেফতারের বিষয়ে মহামান্য রাস্ট্রপতি থেকে শুরু করে সুপ্রিম কোর্ট সবারই মাথা ঘামানো উচিত বলে আমি মনে করি। শাহ আলম স্যার গ্রেফতার হবার পর বাংলাদেশ বার কাউন্সিল সেটা জেনেছে। বাংলাদেশের প্রায় সকল বার জেনেছে। কিন্তু আশ্চর্যের বিষয় হলো কোন বার কিংবা বার কাউন্সিল এখন পর্যন্ত কোন কিছু করা তো দূরের কথা একটা প্রতিবাদ বিবৃতি দিয়েছে বলে আমার জানা নেই। শোনেন বিজ্ঞ বন্ধুগণ, একটা কথা পরিষ্কার করে বলি। দলীয় তাঁবেদারি করে কিংবা কেউ এগিয়ে এলে তার পেছনে লেগে কিংবা স্বেচ্ছাচারী হয়ে আইনজীবীদের জন্য কেউ কিছু করতে পারবেননা। শুধু লম্বা লম্বা লেকচার দিতে পারবেন। ২০১৭ সালে আমি যখন আইনজীবী সুরক্ষা আইন এর দাবি তুলে জাগ্রত আইনজীবী পরিষদ গঠন করে আন্দোলন শুরু করেছি, বারে বারে গিয়েছি ; আমার বারের অনেকেই আমাকে পাগল বলেছেন, আমার পেছনে লেগেছেন। অথচ আজ দেখুন, আমার এই দাবিই সারাদেশে ছড়িয়ে গেছে। বিজ্ঞ আইনজীবীদের প্রাণের দাবিতে পরিণত হয়েছে। সবাই বুঝতে পেরেছে বিজ্ঞ আইনজীবীদের মর্যাদা রক্ষার জন্য আইনজীবী সুরক্ষা আইন প্রণয়নের কোন বিকল্প নেই। একটা কাজ করেন বিজ্ঞ বন্ধুগণ। দলবাজি, তাঁবেদারি যাই করবেন করেন। অন্তত এই একটা ইস্যুতে জাগ্রত আইনজীবী পরিষদের পাশে দাঁড়ান। আইনজীবী সুরক্ষা আইন এর দাবিতে আওয়াজ তুলুন। এই আইন পাশ হলে আমাদের এমন অপমানিত হতে হবেনা। আমি বাংলাদেশের বড় কোন আইনজীবী নই। ছোট আইনজীবী। বড় বড়দের পেছনে সব নিয়ে ঘোরেন। তারা বড় বড় ইস্যু নিয়ে ব্যস্ত আছেন। আইনজীবীদের মর্যাদা, কল্যাণ, অধিকার নিয়ে তাদের চিন্তা করার সময় নাই। কোন বার কিংবা তথাকথিত দলীয় সংগঠন কিছু করুক বা না করুক জাগ্রত আইনজীবী পরিষদের ব্যানারে কিংবা কয়েকজন মিলে দাঁড়িয়ে প্রতিবাদ করুন। প্রতিবাদ করতেই হবে। এই অপমান অমর্যাদা মেনে নেয়া যায়না। বিজ্ঞ বন্ধুগণ, আইনজীবী সুরক্ষা আইন এর ইস্যু নিয়ে সিরিয়াস হন। সারাদেশে দূর্বার আন্দোলন গড়ে তুলুন। ইনশাআল্লাহ সফলতা আসবেই।
"আলমপনা" উপন্যাসের অন্যতম প্রধান চরিত্র ইতিহাসে আড়ালে থেকে যাওয়া নবাব সিরাজউদদৌলার পুত্র জমিদার যুগলকিশোর রায়চৌধুরী। তিনি মৃত্যুকালে পুত্র কৃষ্ণনাথ রায়চৌধুরীর কাছে নিজ পরিচয় জানিয়ে যান এবং তার মরদেহ দাহ না করে কবরে সমাহিত করার জন্য বলেন। জমিদার যুগলকিশোর রায়চৌধুরীর মা হীরা। নবাব সিরাজউদৌলার সঙ্গে বিয়ের পর তার নাম হয় আলেয়া। নবাব আলিবর্দি খান নিজে এই বিয়ের ব্যবস্থা করেন। "আলমপনা" নবাব সিরাজউদদৌলা ও তাঁর পুত্র জমিদার যুগলকিশোর রায়চৌধুরীর দেশপ্রেম ও সাহসের কাহিনি। "আলমপনা" ইতিহাসের দুই নায়কের জীবনে ঘটে যাওয়া এক করুণ আখ্যান। একজন সাহসী নারীর কথা। #আলমপনা একটি পার্ল প্রকাশনা।
বারান্দার বাবুই পাখির বাসার পাখি পরিবারটি আমাদের বিনোদনের একটা ছোট্ট অংশ। ছোট্ট পাখি ছানাদের কিচির মিচির, নড়াচড়া, কাজ কর্ম দেখেও যে আনন্দিত হওয়া যায়, আল্‌হাম্‌দুলিল্লাহ্‌! একটি কাপল এই বাসায় উঠে। তাদের হতে ৪টি ছানা হয়। সেই কাপলদুটিকে আর দেখি না কিন্তু ছানাগুলি এখনও বসবাস করে। ছানারাও বড় হয়েছে। ডিম পেড়েছে। এবার কয়টা বাচ্চা হবে জানি না। তবে বাসার ভেতর থেকে ছানা বাচ্চাদের কিচিরমিচির শব্দে অনুমান করতে পারছি ৩/৪টাই হবে ইন্‌শাআল্লাহ্‌।
বেগম খালেদা জিয়ার রোগমুক্তি কামনা করে বিশেষ দুয়া মাহফিল ও ইফতারে আমন্ত্রণ জানিয়ে এসএমএস পাঠিয়েছেন কয়েকজন বিজ্ঞ বন্ধু। আমি এমনিতেই যেতাম না- দোয়া মাহফিলে আমার কি কাজ! কিন্তু ইফতারের ব্যাপারটা ভিন্ন- ইফতারের সাথে রোজার সংযোগ তো আছেই- তবুও খাবার হচ্ছে একটা সেক্যুলার ব্যাপার। সুস্বাদু খাবারের আমন্ত্রণ উপেক্ষা করা হচ্ছে একটা অগণতান্ত্রিক স্বৈরাচারী স্বেচ্ছাচারী কুরুচিপূর্ণ কাজ। কিন্তু ভাই ও বন্ধুগণ, সময়টা একটু ভিন্ন। অনুরোধ করবো কর্মসূচীটা বাতিল বা পরিবর্তন করা যায় কিনা সেটা একটু ভেবে দেখেন। দেখেন, বিএনপিপন্থি আইনজীবী তো সুপ্রিম কোর্ট বারে সংখ্যায় নেহায়েত কম না। সাথে জামাতিগুলিও যাবে। এতোগুলি লোক একত্রিত হবেন এইরকম একটা মহাসংক্রমণশীল সময়ে? দোয়া মাহফিল করবেন, সেটা তো খুব সংক্ষিপ্ত হবে না। লম্বা মুনাজাত হবে। এতগুলি উকিল গায়ে গা লাগিয়ে বসবেন। দোয়া হয়তো মাস্ক পরেই করবেন কিন্তু এইসব মাহফিলে পরস্পরের মধ্যে দূরত্ব রাখা যায়না। আর ইফতার তো আর কেউ চাইলেও মাস্ক পরে খেতে পারবেন না। নতুন ভ্যারিয়েন্ট ভাইরাসটা নাকি আবার বায়ুতেও বিচরণ করে। রাজনৈতিক বিরোধ মত পার্থক্য সেগুলি তো আছেই। কিন্তু বেগম খালেদা জিয়া দ্রুত সুস্থ্য হয়ে ঘরে ফিরে আসুন এটা আমরা সকলেই কামনা করি। বেগম খালেদা জিয়ার জন্যে অনেকে একত্রে হয় একসঙ্গে দোয়া করতে চান, সে তো ভাল কথা। সেটা তো অনলাইনে ভারচুয়ালিও করা যায়। আমি এইরকম মুনাজাত দেখেছিও। অথবা অন্য কোনোভাবে করা যায় কিনা সেটাও জিজ্ঞাসা করতে পারেন মৌলানা সাহেবদের কাছে- উনারাও নিশ্চয়ই একটা বিধান দিতে পারবেন। জমায়েতটা কি এড়ানো যায়না? একটু ভেবে দেখবেন দয়া করে। সুপ্রিম কোর্ট বারের বেশ কয়েকজন সদস্যকে আমরা হারিয়েছি করোনার কাছে। ওদের সকলেই খুব বেশী বয়স্ক ছিলেন না। ভয় লাগে। আর সচেতনতার উদাহরণ যদি আমাদের বিজ্ঞ বন্ধুরাই না দেখান তাইলে আর কে দেখাবে? ভেবে দেখুন, বিকল্প কিছু করা যায় কিনা। বেগম খালেদা জিয়ার জন্যে শুভ কামনা রইল- দ্রুত সুস্থ হয়ে উঠুন তিনি।
লকডাউনে বাংলা নববর্ষ অনুষ্ঠান কোনো আনন্দ উৎসব নেই, তাই ২ বছর আগের লেখা আমার কিছু কথা। ================= করোনা সংক্রামণ বেড়ে যাওয়ায় এবারেও বাংলা নববর্ষের কোনো অনুষ্ঠান হচ্ছেনা, দেশে লকডাউন চলছে, তাই দু'বছর আগের এই লেখাটা আবার নতুন কতে পোস্ট করলাম। বাংলাদেশের মুক্তিযুদ্ধের ও বেশ কয়েক বছর আগের কাহিনী, স্কুলের ছাত্র ছিলাম সেসময়। ভারতের সাথে পূর্ববঙ্গের মানুষের বড় কোনো সামাজিক দ্বন্দ্ব ছিলনা বটে, তবে ইসলামাবাদের শাসক গোষ্ঠী বাঙালিদেরকে ভারত বিদ্বেষী করে তুলবার অনেক পন্থাই আবিস্কার করেছিল, পূর্ববঙ্গের গভর্নর মোনায়েম খান তো ঘোষণাই করে ফেলল "এবার রবীন্দ্র সংগীত আমরা নিজেরা রচনা করব" শুনেছিলাম ঢাকা বিশ্ববিদালয়ের বাংলা বিভাগের প্রধান, প্রফেসর আব্দুল হাই কে পূর্ববঙ্গের গভর্নর মোনায়েম খান নাকি বলেছিল "আপনারা রবীন্দ্র সংগীত রচনা করতে পারেন না" ভারতের রবীন্দ্র সংগীত নিতে হবে কেন? উত্তরে ড: হাই বলেছিলেন - তাহলে তো সেটা হাই সংগীত হবে। এমনি এক ভারত বিদ্বেষী পরিবেশে আমার কৈশোর কেটেছে উত্তর বঙ্গের ছোট্ট একটি শহর বগুড়ায়, বাড়ির পাশেই ঈদের নামাজের মাঠ, বছরের দুই ঈদের নামাজ ছাড়া আর কিছুই হতনা সেই বিশাল ঈদগাহর মাঠে। আমরা কিছু পাড়ার কিশোর-যুবকরা শুরু করেছিলাম ওই ঈদগাহর মাঠে ক্রিকেট খেলতে। কিছুদিনের মধ্যেই পাড়ার মুরুব্ব্দের কুনজরে পরে আমাদেরকে গালাগালি দিতে শুরু করলেন, এই বলে যে - ক্রিকেট খেললে নাকি ঈদগাহর পবিত্রতা নষ্ট হবে, কে শোনে মুরুব্বিদের কথা, তারুন্যের উচ্ছলতা আর বিদ্রোহ আমাদেকে খেলার আগ্রহ থেকে সরাতে পারেনি। ক্রমেই সমস্য আরো ঘনীভূত হলো, ঈদগাহর ম্যানেজমেন্ট কমিটি দেন-দরবার শুরু করলো। সাফ জানিয়ে দেওয়া হলো ঈদগাহর মাঠে খেলা নিষেধ - ব্যাস আর কি করা, আমরাও ছাড়বার পত্র নই - প্রতিবাদী যুবগোষ্ঠী আন্দোলন শুরু করলাম ঈদগাহর ম্যানেজমেন্ট কমিটির বিরুদ্ধে, কাজ অবস্য হয়নি কিছুই, উল্টো চাপ আসল পরিবার থেকেই - এরই মাঝে পহেলা বৈশাখ চলে এলো আমরা প্রতিবাদী যুবগোষ্ঠী সেবার বর্ষ বরণ অনুষ্ঠানের আয়োজন করলাম, ঈদগাহর মাঠের ঠিক পাশেই খোলা জায়গাটাতে - আবার বাধা এলো, ঈদগাহর মাঠের পাশে গানবাজনা চলবেনা - অনুষ্ঠান আমরা করেছিলাম ঠিকই কিন্তু পরবর্তিতে মায়ের গালাগালি আর বড় ভাইয়ের সুপারিশে আমাকে ঢাকায় পাঠিয়ে দেওয়া হলো সেবারই। সেই থেকে ওই ঈদগাহর মাঠে আর খেলাও হয়না বা অন্য কোনো সাস্কৃতিক অনুষ্ঠান হয় না বরং ওয়াজ মহফিল হয়। বহুদিন পরে মুক্তিযুদ্ধ শেষে ওই ঈদগাহর মাঠে আবার আমরা বাংলা নববর্ষে সাংস্কৃতিক অনুষ্ঠান করেছিলাম বটে কিন্তু তখন আমরা সেই তারূণ্য পেরিয়ে পূর্ণবয়স্ক মানুষ হয়ে মুক্ত স্বদেশে নতুন দেশ গড়ায় ব্যস্ত। শুনেছি ইদানিং নাকি সেখানে পহেলা বৈশাখে সাংস্কৃতিক অনুষ্ঠান বদলে আবার ওয়াজ মহফিল হয়। কি বিচিত্র এই বাঙালি সমাজ! সভ্যতার পথে এগিয়ে যাওয়ার সাধনা থেকে সরে এসে, প্রগতির চাকাকে আমরা পেছনের দিকে ঘুরাতে একটুও লজ্জিত হইনা। পহেলা বৈশাখের অনুষ্টান হিন্দু মুসলমান সহ সকল বাঙালির প্রানের উৎসব। এই বাংলা বর্ষবরণের অন্যতম অনুসঙ্গ মঙ্গল শোভাযাত্রা, ১৯৮৯ সালে প্রথম মঙ্গল শোভাযাত্রায় শুরু হয় স্বৈরশাসকের বিরুদ্ধে একটি সংস্কৃতিক আন্দোলন হিসেবে। সেই মঙ্গল শোভাযাত্রা এখন জাতিসংঘ সংস্থা ইউনেস্কোর সাংস্কৃতিক ঐতিহ্যের তালিকায় স্থান করে নিয়েছে। এর ফলে আন্তর্জাতিক স্বীকৃতিও পেয়েছে ২০১৬ সাল থেকেই এই বাঙালির ঐতিহ্যবাহী মঙ্গল শোভাযাত্রা। এদিকে, হেফাজতে ইসলামের আমীর আল্লামা শাহ আহমদ শফী শুক্রবার এক বিবৃতিতে বলেছেন, ‘‘পহেলা বৈশাখ উদযাপনের অন্যতম অনুষঙ্গ হিসেবে মঙ্গল শোভাযাত্রার যে আয়োজন করা হয় তা ইসলামী শরিয়ত সমর্থন করে না৷ কোন ঈমানদার মুসলমান মঙ্গল শোভাযাত্রায় অংশগ্রহণ করতে পারে না৷'' পহেলা বৈশাখ উদযাপনের ঐতিহ্যবাহী আয়োজন নিয়ে উগ্র ইসলামপন্থিরা বরাবরই তার বিরোধিতা করে আসছে। সরকারী ভাবেও আংশিক নিষেধাজ্ঞার বেড়াজালে পহেলা বৈশাখ অনুষ্টান এখন তার ঐতিহ্যর স্বতস্ফুর্ততা হারাতে বসেছে। বিকেল ৫ টার মধ্যে পহেলা বৈশাখের সব আয়োজন শেষ করতে বলা হয় স্বরাষ্ট্রমন্ত্রণালয় থেকে। এই নিষেধাজ্ঞা তো স্বাধীনতা পূর্ব সময়েও ছিলো না, অগ্রজদের কাছে গল্প শুনেছি যে, পাকিস্তান প্রতিষ্ঠার পর দেশের সংস্কৃতি ও রাষ্ট্রভাষা নিয়ে বিতর্ক সৃষ্টি হলে বাংলাকে রাষ্ট্র ভাষা করার পক্ষে যে কয় জন ব্যক্তি জোরালো বক্তব্য উপস্থাপন করে প্রতিবাদ করেছিলেন তাদের মধ্যে একজন ছিলেন ড: মুহাম্মদ শহীদুল্লাহ, তিনি ছিলেন অন্যতম। ভাষা আন্দোলনের প্রতিবাদ অচিরেই ছড়িয়ে পড়ে শুরু করেছিল রাষ্ট্রভাষা-আন্দোলনে। তার বক্তব্যের জন্যে তিনি রয়ে গেলেন বিতর্কের কেন্দ্রে। ১৯৪৮ সালে পূর্ব পাকিস্তান সাহিত্য সম্মেলনে সভাপতির অভিভাষণে তিনি বলেন, "আমরা হিন্দু বা মুসলমান যেমন সত্য, তার চেয়ে বেশী সত্য আমরা বাঙালি। এটি কোন আদর্শের কথা নয়; এটি একটি বাস্তব কথা। মা প্রকৃতি নিজের হাতে আমাদের চেহারায় ও ভাষায় বাঙ্গালীত্বের এমন ছাপ রেখে দিয়েছেন যে মালল-তিলক-টিকিতে কিংবা টুপি-লুঙ্গি দাড়িতে ঢাকবার কোন জো-টি নেই।" বাংলাদেশ সরকারের সংস্কৃতি মন্ত্রণালয়ের আবেদনক্রমে ২০১৬ খ্রিস্টাব্দের ৩০শে নভেম্বর বাংলাদেশের ‘‘মঙ্গল শোভাযাত্রা’’ জাতিসংঘ সংস্থা ইউনেস্কোর মানবতার অধরা বা অস্পর্শনীয় সাংস্কৃতিক ঐতিহ্যের তালিকায় স্থান লাভ করে। কাজেকাজেই হেফাজতি ইসলাম কি নিষেধাজ্ঞা দেয় তা রাষ্ট্রের প্রগতিশীল বাঙালিদের কিছুই যায় আসে না। বৈশাখ তো নতুন বর্ষের প্রথম মাস, ঋতু বৈচিত্রের প্রথম শুভলগ্ন। প্রকৃতির রূপ তো এখানে আক্ষরিক ভাবে নয় সিম্বোলিক ভাবে বলা হচ্ছে যে, বৈশাখ শুধু ঋতুবন্দনা নয়, বরং জীবনের কল্যাণে প্রকৃতির কাছে প্রার্থনা করেছে খেটেখাওয়া মানুষ কবি, সাহিত্যিক ও সাধারন জনতা। বছর ধরে জমে ওঠা গ্লানি ও জীর্ণতাকে দূর করে ধরণীকে শুচি করার কথা বলেছেন। সারা বছরের আবর্জনা দূর হয়ে যাওয়ার মন্ত্র উচ্চারণ করেছেন কবি। এই মন্ত্র ধূলিমলিন জরাগ্রস্ত পৃথিবীর চেতনা, যে বোধ জীবনের অবমাননা ঘটায়, তাকে দূর করে জীবনের দার্শনিক সুন্দরকে প্রতিষ্ঠার আহ্বান জানিয়েছেন কবিগুরু। এখানে কোনো অভিয়োগ চলবেনা। তাই বৈশাখের বর্ষবরণ কেও ভয় করতে নেই। তাই আসুন আজ ছায়ানট শিল্পীগোষ্ঠীর সাথে কন্ঠে কন্ঠ মিলিয়ে এক সুরে গাইতে থাকি - এসো হে বৈশাখ এসো এসো!
কমারি থেকে আমার বই নামিয়ে দেয়ার দরকার ছিলো কারণ সেল্ফে অন্য কারো বই রাখতে হবে। প্রকৃতি শুন্যস্থান পছন্দ করেনা। 🤣🤣🤣
আপনারা হীনম্মন্য।। এবং এর চেয়ে উতরাতে পারবেন না।। দেশের জন্য সুনাম যখন আসে, এবং একটি মৃতপ্রায় শিল্পে যখন প্রাণ সঞ্চারিত হয় তখন আপনিও গর্ব করুন।। একটি মেয়ে এমন আকাশ পানে হাত মেলে দিলে, মুক্তি সংগীত বেজে ওঠে চারিদিকে।। এই মুক্তি ওর ব্যাক্তিগতও হয়তো, তবে মুখ থুবড়ে পড়ে থাকা শিল্পেরও বটে।। কুয়োর জলে ঢেউ ওঠে? কি পাপ পূণ্য নিয়ে পড়েছেন? কোথায় আছেন? মেয়েটি বেপরোয়া? বেশ হয়েছে।। এমন বেপরোয়া দুর্ধর্ষ মেয়েরাই তো বদলে দিবে পশ্চাৎপর পৃথিবীর চেহারা, তথা দেশের চেহারা।। আপনারা চোখ বন্ধ করুন …… লা হাউলা ওয়ালা ক্যুওয়াতা ……………
মেঘলা ভোরবেলায় ছাদে গিয়ে ওনাকে দেখেই একটু অবাক হলাম। কেমন সাহসী, নির্ভীক। ঋজু হয়ে মাথা উঁচু করে রয়েছেন! আরে, এই তো আমাদের কমরেড রাকেশ কামাল! কার সাধ্য তাঁকে ক্রসফায়ারে হত্য করে? বিপ্লবীদের কখনও হত্যা করা যায় নাকি!
প্রতি রাতে ভাবি আজই শেষ রাত আর কখনও ভাববো না তোমাকে, প্রতি সকালে তৃষ্ণার্ত চোখ খোঁজে যদি ব্যাস্ত পথে এক ঝলক দেখি। বহু রাত বৃষ্টি হয় না। বহু দিন রঙধনু উঠে না।
বিদ্যানন্দ নিয়ে ঘাপলা শোনা যাচ্ছে খুব, অনেকেই আবার বিদ্যানন্দ ভক্ত ۔ অন প্রিন্সিপল , আমি কোন চ্যারিটির পক্ষেই না , আমি চাই পাব্লিক রাষ্ট্রকে বাধ্য করবে অন্ন বস্ত্র বাসস্থান শিক্ষা চিকিৎসা নিশ্চিত করার জন্য রাষ্ট্র যেন উপযুক্ত ব্যবস্থা গ্রহণ করে ۔ জগতের সকল চ্যারিটির অন্য পিঠে অন্য কোন গল্প আছে ۔
কালবৈশাখী ঝড়ের মতো হাওয়ায় উড়ে গেছে বোধ মাথার খুলির নিচে মগজের অনুভূতি নেই সবকিছু অর্থহীন বিষন্ন বিবশ মনে হয়। কোথাও আনন্দ নেই হাসি নেই প্রাণের স্ফূরণ নেই কোনো। ভালোবাসা হাত ধরে হাঁটে না এখানে আর। মৃত্যুর ভয়াল ফাঁদ গলিতে গলিতে পাতা ল্যান্ড মাইনের মতো কত যোদ্ধা চলে গেলো, কতজন এখনও জানিনা আদতে ফিরবে কি-না আর, আরো যারা হেঁটে যায় ত্রস্ত পায়ে, তাদের পায়ের নিচে চোরাবালি কখন যে ডুবে যায়, ভেসে যায় মৃত্যুস্রোতে- এই ভয়! নিজেকে নিজের মাঝে গুটাতে গুটাতে শামুকের- ঝিনুকের মতো ছোট হতে হতে ক্ষূদ্র এক বিন্দুতে এনে করেছি স্থির। এরপর আর কিছু বাকি নেই, বৃত্ত নেই বর্গ নেই শুধু কেন্দ্রমুখী অভিকর্ষ টেনে নেয় শূন্য গোধূলিতে। তবুও আবার যদি এই যুদ্ধ কখনো ফুরায় আবার আমরা যদি ফিরে পাই পুরনো জীবন তখন আবার দেখো তোমাকে দেখাবো নিয়ে ছবি আঁকা মাটির দেয়াল, দেয়ালের প্রজাপতি নীল টিপ দিয়ে যাবে তোমার মাথায়। আবার আমরা যদি বেঁচে ফিরে আসি প্রাণ নিয়ে গহীন গাঙ্গের দ্বীপে চিৎ হয়ে শুয়ে রাত করে দেবো পার। আকাশের তারা আর বনের জোনাকী পথে খুঁজে নেবো আমাদের ঘর। আবার জীবন যদি ফিরে আসে জীবনে আবার। আবার জীবন যেন ভরে ওঠে আলোতে আবার। (কবিতার নাম: তবুও জীবন)
কিছু লেখা পড়লাম ভারতের ভেরিয়েন্টের উপর। পাওয়া গেছে মহারাষ্ট্রে, নাম দিছে বেঙ্গল ভেরিয়েন্ট। মানে কি, মুম্বাইর চেয়ে বেঙ্গল বেশী পরিচিত? যাই হোক কিছু ভালো লাগছে। আগে মাসখানেক ভুগতো, দুই সপ্তাহ ভুগতো। বড় হাসপাতালে সাতদিন থাকলে ১৫ লাখ টাকা বিল আসতো। এই ভেরিয়েন্ট বাচায় দিছে। আপনার শরীরের ইমিউনিটি পাশ কাটায় আপনার পুরা লাংগসকে এফেক্ট করবে, আপনাকে সময় দেবে ৮-১০ ঘন্টা। আপনার পয়সা থাকলে, আর আমলা, ব্যবসায়ী, রাজনীতিবিদ পরিচিত থাকলে হয়তো এই সময়ের মধ্যে বাঁচতে পারেন। না পারার সম্ভবনা বেশী। তবে এমন শ্বাস কস্ট নিয়ে দিনের পর দিন বিছানায় থাকা, ভেন্টিলেটর, আইসিইউ বা কোমা ছাড়া খুব সহজেই থাকবেন। একটু কষ্ট হবে, তাও ১০ ঘন্টা। তেমন বেশি না। ঘুমের অষুধ খেয়ে ঘুম দেন, আর উঠতে হবে না। অবশেষে আল্লাহ গরীবদের দিকে মুখ তুলছেন, এতো দৌড়াদৌড়ি, টাকা খরচ করে বাঁচাতে পারবেন না, তার চেয়ে কম সময়ে উনার কাছে যাওয়া ভালো। কিছু নাই বলে উইল করলাম না, তবে যাদের কাছে টাকা পাই, ঠিক মতোন বাসায় পৌছে দিয়েন। আপনাদের নাম লিখলাম না লজ্জা পাবেন বলে, মরলে অন্তত লজ্জা পাবার চেষ্টা করেন।
'জানা যায়, শিশু বক্তা হবার কারনেই তাকে দেখতে মানুষ ওয়াজে ভীড় করে। ওয়াজ প্রতি সে নির্দিষ্ট টাকা নেয়না। সর্বনিম্ন ৫হাজার থেকে সর্বোচ্চ ১ লাখেও সে ওয়াজ করতে গেছে। ওয়াজে তাকে হাদিয়ার বাইরে অনেকেই টিপসও দেয়। সে জানায় তার চোখের চশমাটির পাওয়ার নেই। তাকে যাতে বড় দেখায় সে কারনে চশমাটি ব্যবহার করে থাকে'
এইই, অবশেষে পুটুনের মুখে বোল ফুটেছে। তয় কথা ফুটতে অনেক বাকি; কখনো ফুটবে কি !?
৪ বছর সিউলে থাকার অভিজ্ঞতা থেকে বলতে পারি এর প্রতিটি বাক্যই অকাট্য। এতো নিরাপদ শহর আর দেখিনি। হয়তো কোন একদিন আমরাও.. "দক্ষিণ কোরিয়া কেন অনন্য??? পৃথিবীর অনেক দেশে যা অকল্পনীয় দক্ষিণ কোরিয়াতে সেটা বাস্তবিকই ভাবে দেখছি। ♦শুধু অর্থনীতিতে দক্ষিণ কোরিয়া দ্রুত গতিতে এগিয়েছে তা নয়। কোরিয়ার শহরগুলোকে নিরাপদ শহর হিসেবে গড়ে তুলতে পেরেছে দক্ষিণ কোরিয়ার জনগণ এবং সরকার। ♦একটি মেয়ে একা সারারাত সিউলের অলিগলি নিরাপদে হেটে বেড়াতে পারবে যেটা বেশিরভাগ দেশে একেবারেই অসম্ভব। ♦কোটি কোটি টাকা নিয়ে সারারাত ঘুরলেও কেউ জিজ্ঞাসও করে না কেন এতরাত ঘুরতেছি। ♦ছিনতাই, চুরি,ডাকাতি আর বাটপারি আজ পর্যন্ত দেখলাম না। ♦ পুলিশ বাস্তবিকই জনগণের বন্ধু। তারা সর্বোচ্চ সেবা নিশ্চিত করে। ♦ একজন দিন মজুরও একমাসের বেতন দিয়ে একটা গাড়ী কিনতে পারে ♦ একজন কোম্পানির মালিক কাজ শেষে একজন কর্মচারিকে শুভেচ্ছা জানাতে কখনও ভুলে না ♦ একজন মালিক একজন কর্মচারিকে মনে করে সে আমাকে সাহায্য করছে।তাইতো দিনশেষে খাওয়ার টেবিলে মালিক কর্মচারী একই ম্যানু একসাথে বসে খায়। ♦ সকালে অফিসে এসে মালিক নিজেই তার অফিস গোছানো ঝাড়ু দেওয়া সব কাজ করেন। তাতে তার আত্ম মর্যাদা খুন্ন হয় না। ♦ট্রাফিক ছাড়াই চলছে কৌটি কৌটি গাড়ী তারপরও নেই কোথাও যানজট ♦ একটা ছোট শিশুকেও দেখিনি তারা সিগনাল অমান্য করে রাস্তা পার হয়েছে।কিংবা গভীর রাতে সিগনাল অমান্য করে ড্রাইভার গাড়ী চালিয়ে চলে গেছে ♦ধর্মীয় ক্ষেত্রে যে যার ধর্ম পালন করছে সমস্যা নাই যদিও এখানে মুসলিম দেশটির মোট জনসংখ্যার ০.২% ♦ সরকারী কিংবা বেসরকারি অফিসে কোন প্রকার নেই হয়রানি সেখানে সর্বোচ্চ সেবা ১০ মিনিটের মধ্যই নিশ্চিত করা হয় ♦ ব্যাংক কার্ড থাকলে আপনি বাস, ট্রেন,শপিং মল থেকে শুরু করে এ টি এম বুথ সব জায়গায় ব্যাবহার করতে পারবেন কোন সমস্যা নেই। ♦ প্রযুক্তিতে বিশ্বের সেরা স্যামসাং, হুন্দাই,দায়ু,এলজি সহ প্রায় দশটি কোম্পানি এদের দখলে
বাচ্চাদের কোন শিক্ষা প্রতিষ্ঠানে পেটানো যাবে না। মাদ্রাসা হোক অথবা স্কুল। অন্তরে রহম আর ইহসান না থাকলে মানুষই হওয়া যায় না। ভালো মুসলিম হওয়া তো দূরের কথা। কোন অজুহাত নয়, নয় কোন তুলনা, নয় কোন ধানাই পানাই। সমস্যা উপলব্ধি করতে হবে। সমাধান আসতে হবে ভেতর থেকে। ধানাই পানাই করে কুৎসিত সব ব্যাপার স্যাপার ধামাচাপা দেওয়ার চেষ্টা বন্ধ করুন। আল্লাহ্পা‌ক হাজির নাজির। তিনি দেখছেন। তিনি কোন জুলুমবাজকে পছন্দ করেন না। অতি বিশ্লেষণের প্রয়োজন নেই। নিজেকে কুৎসিত প্রমাণ করবেন না। এটি আরোই করবেন না, যদি ধর্মীয় শিক্ষা ও মাদ্রাসার প্রতি সত্যিই কোন দরদ থেকে থাকে।
যুক্তরাষ্ট্রের ইতিহাসে পেনসিলভানিয়ার গুরুত্ব অপরিসীম - এখানেই লেখা হয়েছিলো দেশের স্বাধীনতার ঘোষনা, স্বাক্ষরিত হয়েছিল সংবিধান। সেই সংবিধান সকলের জন্যে স্বাধীনতা নিশ্চিত করেনি, সমানাধিকার দেয়নি সেটা ঠিক, কিন্ত যুক্তরাষ্ট্রের যাত্রা শুরু হয়েছিলো - 'পারফেক্ট ইউনিয়নের' জন্যে যাত্রা - সেই যাত্রা এখনো চলছে - চলছে রাজপথের সংগ্রামে, ব্ল্যাক লাইভস ম্যটারের আন্দোলনে, সমানাধিকারের জন্যে সংগ্রামে, ভোটের বাক্সে। অনেক পথ বাকি আছে সেই যাত্রার - অনেক পথ। কিন্ত আজকে পেনসিলভানিয়ার ভোট গননার প্রায় শেষে এসে যুক্তরাষ্ট্র-এর জন্যে নতুন আশার বানী শোনা গেলো। অভিবাসী পিতা-মাতার সন্তান নিম্ন-মধবিত্ত পরিবারে পেনসিলভানিয়ার স্কেনট্রনে-এ জন্ম নেয়া জো বাইডেন মার্কিন যুক্তরাষ্ট্রের প্রেসিডেন্ট নির্বাচিত হয়েছেন। গত চার বছরে যুক্তরাষ্ট্রের যে উল্টোমুখি যাত্রা তার থেকে ভিন্ন পথে - সামনের দিকে অগ্রসর হবার সম্ভাবনার সূচনা হল। পথ বন্ধুর, অতীতের সবটাই উদযাপনের মতো নয়, সংকট গভীর - কিন্ত এই মুহুর্ত যুক্তরাষ্ট্রের ইতিহাসে জন্যে ঐতিহাসিক। এই মুহুর্ত সম্ভাবনার, প্রত্যাশার। 
আমার যে প্রেম আছে, হেই প্রেম তারে ক্যান দিমু না! গেরামের বাতাস কুনে না লাগে, ধান ক্ষেতে ঢেউ তুলে, বিলের শাপলা নড়বড় করে, তারও তো শাপলা আছে, বাতাসের লাহান প্রেম খুঁজে, বাতাস আর রোদে তার শাপলা দেইখ্যা আমার চক্ষেও চিলিক মারে – তইলে ক্যান তারে ভালোবাসা দিমু না! মাটির চইক্ষে মাটি পরাণে বিঁধে, মাটিতে ফালায়ে প্রেম মাটিতে কান্দি হে তো ফিইরা চায় না, হের আছে আসমান, যে আসমানে আবাদ অয় রোদ আর পানি পাইয়া কচি গাছের বুকে ধানের ভারি শিষ উঁকি দেয় ফসলি ধানের শিষের লাহান আমারও তো প্রেম একবারই আয় – তাইলে হেই প্রেম তারে ক্যান দিমু না!
বুদ্ধিজীবি পরীক্ষার প্রশ্নপত্র বুদ্ধিজীবি কে এটা পরখ করে দেখার জন্য নিম্নলিখিত প্রশ্নপত্র অনুযায়ী একটা পরীক্ষার ব্যাবস্থা করা যেতে পারে। সব প্রশ্নের মান সমান। পূর্ণমান ১০০ ১। দর্শন। ঈদের পরে আন্দোলন— আলব্যায়ার কামুর মিথ অফ সিসিফাসের আলোকে এই বাক্য ব্যাখা করুন। ২। রাস্ট্রবিজ্ঞান। সম্প্রতি হিরো আলম উগান্ডা নামে একটি গান গেয়ে সংবাদ শিরোনামে আসেন। পরে জানা যায় গানটি উগান্ডার নয়, তানজিনিয়ার। “শৃঙ্খল ছাড়া সর্বহারার হারানোর কিছু নেই, জয় করবার জন্য আছে সারা দুনিয়া”— কমিউনিস্ট মেনিফেস্টোর এ বক্তব্যের আলোকে দক্ষিন-দক্ষিন সম্পর্ক প্রতিষ্ঠায় এ গানের অবদানগুলো নিয়ে আলোচনা করুন। ৩। কুটনীতি আমরা জানি একজন বিখ্যাত পাচক নুডলস দিয়ে বাহারি সব খাদ্র প্রস্তুত করার জন্য বিখ্যাত।এদিকে আবার প্রাচ্যের অনেক দেশে নুডলসই প্রধান খাদ্য। নুডুলসের হালিমের মাধ্যমে চীনের সাম্প্রতিক বেল্ট এন্ড রোড ইনিশিয়েটিভ ব্যাখা করুন। ৪। জ্ঞানতত্ত্ব ‘ওরে চিটার। ওরে বাটপার।’ অনুমানমূলক পরিস্থিতি: আপনি নিজেকে দার্শনিক ভাবতে ভালবাসেন। সারাদিন সবাইকে বাঙলায় পড়াশোনা করতে বলেন। এসব কথাবার্তা আপনি পুরাপুরি বাংলায় বলতে পারেন না, মাঝে মাঝে ইংরেজী ঢুকায়ে দেন। আবার আপনা বাঙলা উচ্চরণ তো বাঙলার আম্মুকে আব্বু (মায়ের বাপ)। আর পড়ান একটা বিশ্ববিদ্যালয়ে যেখানে পড়াশোনার মাধ্যম ইংরেজী। হেলেনিস্ট কালের দার্শনিক ‘সংশয়ী এগরিপ্পা’র ট্রাইলেমার আলোকে ‘ওরে চিটার। ওরে বাটপার’ লাইন দুটি ব্যাখা করুন। ৫। মনোবিজ্ঞান সম্প্রতি একজন ইতালী প্রবাসী বাংলাদেশী ‘আই পাক ইউ দিস শিসটেম’ বলে বিখ্যাত হন। আব্রাহাম টেসারের সামাজিক মনোবিজ্ঞানের তত্ব অনুযায়ী আমাদের সহিংসতা সৃষ্টিতে জিনগত মেকাপের প্রভাব নিয়ে আলোচনা করুন।
বঙ্গবন্ধু হাসপাতালে সব সময় দুইটা আই সি ইউ বেড খালি রাখা হয় ভি আই পিদের জন্য। আমি যখন বঙ্গবন্ধু হাসপাতালে ভর্তি ছিলাম আমার সামনে দুইটা রোগী মারা গেছে আই সি ইউ তে যায়গা পায়নি বলে। একজনকে দুই দিন আগে থেকে ডাক্তার বলেছে আই সি ইউতে নিতে। তারা ভি আই পি নয় বলে আই সি ইউতে যায়গা পায়নি অবশেষে তাদের এলাকার মহিলা এমপি ফোন করে দিলে আই সি ইউতে যায়না হয়। আই সি ইউতে নেয়ার দুই ঘন্টা পরে রোগী মারা যায়। আমি যখন বঙ্গবন্ধু হাসপাতালে ভর্তি ছিলাম সেই বিল্ডিং পুরাই খালি ছিল। করোনা পজেটিভ যাদের তাদের ধারে কাছে ও কোন ডাক্তার আসেনা। আমরা নার্সদের সমস্যা বলতাম নার্স ডাক্তার দের ফোনে জানিয়ে চিকিৎসা করতেন। করোনা রোগীদের জন্য যে নার্স নিয়োগ দেয়া হয়েছিল তারা কোন সিনিয়র নার্স না তারা একটা ক্যানোলা লাগাতে পারতো না। তাদের কোন প্রশ্ন করলে উত্তর দিতে পারতোনা। দুনিয়ার কেবিন খালি পরে থাকলেও নরমাল রোগীদের জন্য সিংগেল কেবিন নাই। ভি আই পি দের জন্য যে কেবিন কারা সেই ভি আই পি? বড় বড় রাজনৈতিক নেতা কর্মীরাই ভি আই পি। বঙ্গবন্ধু হাসপাতালে সাধারণ কোন মানুষ ভর্তি হতে দেখিনি। খুটির জোর ছাড়া সেখানে ভর্তি হওয়ার কোন উপায় নাই। আমিও খুটির জোরেই ভর্তি হয়েছিলাম। প্রত্যেকটা হাস্পাতালে আই সি ইউর এতো অভাব। ক্ষমতা থাকলে কোন কিছুর অভাব নাই। বঙ্গবন্ধু হাসপাতাল পুরাটাই একটা রাজনৈতিক সিন্ডিকেট। এতো বড় একটা হাসপাতালে সাধারণ মানুষ নির্বিঘ্নে ভর্তি হতে পারছেনা। আমার করোনা নেগেটিভ হওয়ার পরেও আমাকে করোনা পজেটিভ রোগীদের সাথে রাখা হয়েছে। হাসপাতালের পরিচালকের কাছে বলার পরে ও তিনি ব্যবস্থা নিবেন বলেও কোন ব্যবস্থা নেননি। মাননীয় প্রধানমন্ত্রী কি জানেন বঙ্গবন্ধু হাসপাতালের ভিতরের চিত্র কি?
দীনময়ীর ছায়া সংসার ১৷ বিকালে যখন তাপ নেমে যায়,দীনময়ী তখন ছাদে যায়৷ শুকনো কাপড় থেকে গন্ধ আসে রোদের৷ যাবার আগে মানুষ যেমন একটুখানি স্মৃতির আভা রেখে যায়,ঠিক যেনো তেমন৷পাতলা কোনো একটা শাড়ি ফরফর বাতাসে ওড়ে,দীনময়ী ভালো করে বুঝতে চেষ্টা করে বাতাস কোনদিক থেকে বইছে৷ আশে পাশের অনেকের ছাদে লতা,পাতা,ফুলের গাছ লাগানো,সবাই বলে "ছাদ-বাগান"৷কত বাহার সেই বাগানে৷দেখতে ভালো লাগে৷সে রোজ সবার গাছের পাতার বাহার আর ফুলের রঙ দেখে মন ভরে৷যারা কষ্ট করে গাছের পিছনে,অন্য কেউ দেখলেতো ভালো লাগারই কথা৷ তার বাগান নেই,ছোটো ছাদে কাক এসে বসে৷সবাই কাককে কুটিল বলে কেন কে জানে! "কাকতো করেনা কারো সম্পদ হরণ কোকিলতো দেয়না কভু সম্পদ বন্টন, কাকের কুলিশ রব,কর্কশ কানে কোকিলের কুহুতান,সুমধুর প্রাণে"৷ এমন একটা ছড়া ছোটোকালে পড়েছিল মনে আছে! কাককে কেউ দেখতে পারেনা, কিন্তু দীনময়ী দেখেছে এক জাতের পাখি অন্য পাখিদের দেখতে পারেনা৷চড়ুই,সাত ভায়লা,শালিখ সব একই৷ছাদে দুটো ঘুঘু আছে,ওরাই বড়ো নিরীহ৷কাউকে তেড়ে যায়না৷দীনময়ী সিঁড়ির পাশে প্লাস্টিকের একটি কৌটায় চাল রাখে৷দু'ই তিনবার ছড়িয়ে দেয়৷সবাই কাড়াকাড়ি করে,একে ওকে ঠুকরে খেয়ে নিয়ে উড়ে যায়৷তখন আড়াল থেকে ঘুঘু দুটো ভয়ে ভয়ে এদিক ওদিক খূঁটে দু'চারটে দানা কণা যা পায়,খেয়ে নিয়ে ঘুরতে থাকে৷দীনময়ী দেখে আবার দেখেওনা৷ শঙ্খ ধ্বনিতে সন্ধ্যার ছায়া নামার সাথে দূর থেকে শোনা যায় আযান৷ধূপের গন্ধ সাথে নিয়ে সে ঘরে ফেরে৷কোনোকোনো দিন দূরের আকাশে তাকালে দেখা যায় রঙিন মেঘেরা দল বেঁধেছে৷ 'অস্তরাগ'' মনে হয় একেই বলে-সে ভাবে৷ এক একদিন মায়ের কথা মনে হয়৷একটা কথা মাকে জিজ্ঞাসা করতে ইচ্ছে করে খুব৷তার নাম দীনময়ী কেন!দিনময়ী হলে অসুবিধা কী ছিল৷ মনের কথা মনেই থেকে যায়,মায়ের কাছ থেকে উত্তর আর পাওয়া যাবেনা কোনোদিন৷গানের একটা সুর তার মনে ভাসে "...সে চলে গেলো বলে গেলো না, সে কোথায় গেলো ফিরে এলোনা..৷" গান অসমাপ্ত থাকে৷ তার ছায়া সংসারের কাজ তাকে ছাদ থেকে ঘরে ফিরিয়ে আনে৷সন্ধ্যা গড়িয়ে রাত নামলে সে কোনো একটা গল্পের বই নিয়ে পড়তে থাকে৷গল্পের বইএর নেশা তার অনেক পুরানো৷কত যে স্মৃতি আছে এই অমলিন নেশা নিয়ে....৷
যানবাহনের অভাবে অফিসে না যাইতে পারা চাকুরীজীবিদের যেসব কথা শুনতে হয় তা যদি মন্ত্রী মহোদয়দের শোনানো যাইতো তারা বয়রা হয়ে যাইতো।
মিথ্যা বলার চাইতে আর বড় দূর্নীতি হতে পারে না। সব অপকর্ম মিথ্যা দিয়ে শুরু হয় ।
বহু আগের কথা। আমার বাবা লঞ্চে করে মানিকগঞ্জ যাচ্ছিলেন। মাঝ নদীতে লঞ্চটি ডুবে যায়। পানির নিচ থেকে তিনি কেবিনের জানালা ভেঙ্গে বেরিয়ে আসেন। তার সহযাত্রী হিসেবে ছিলেন এক গর্ভবতী নারী। পানির নিচ থেকে বেরিয়ে আসার সময় বাবা সেই মহিলাকেও উদ্ধার করে নিয়ে আসেন। আমরা ছোট বেলায় দেখতাম, আমাদের বাসায় এক মহিলা আসতেন - তার স্বামী সন্তানদের নিয়ে। বাবাকে তিনি ধর্মের ভাই বানিয়েছিলেন। যে বাবা নদীর নিচ থেকে বেঁচে ফিরেছিলেন, তিনি হাসপাতাল থেকে বেঁচে ফিরতে পারলেন না। আমার বাবা আবদুস শহীদ বিশ্বাস এইমাত্র ইন্তেকাল করলেন। ইন্নালিল্লাহে ওয়া ইন্না ইলাহে রাজেউন।
কেউ কথা কয় কেউ কথা বলে কে যে কী কথা কয়! প্রাণের কথা হয় না। গলির দল পাকানোর মহড়ায় কুকুরের দূতিয়ালি এরই মধ্যে কেউ করে খুব মাখামাখি; কেউ কথা কয় কেউ কথা বলে কে যে কী কথা কয়! কেউ জবর আজব কিসিমের মসৃণ কথা কয় কেউ কেউ কথা বলতেই ভুলে যায় কারুর বিনয়ী কথা আটকায় আলজিভে যেন হুকদিয়ে টেনে আনা বড্ড দরকার! যেমন চালের বস্তা ট্রাক থেকে টেনে নামানো হয়। কে যে কী কথা বলে বুঝি না। এক বিধাতা ছাড়া, এইসব প্রায় অস্পষ্ট বিনয়ী আজব কিসিমের অসংলগ্ন মসৃণ কথার সুত্রধর হওয়ার কারুর সাধ্য নেই। গলির দখলে মহড়ায় কিছু বেওয়ারিশ কুকুর ঘেউ ঘেউ কোরাসে কারুর বিলম্বিত মাইক্রোফোনে ঋজু ও কোমল উচ্চারণে কখনো প্রাণের কথা হয়। বাকিটা সময় কেউ কথা কয় কেউ কথা বলে। কে যে কী কথা কয়! গলি ছাড়িয়ে আমাদের দৃষ্টি প্রসারিত দিগন্তে প্রাণের কথা শুনতে আমাদের কান উৎকর্ণ প্রাণের কথা হোক। খুব প্রাণের কথা হোক। প্রাণের কথা হোক/
এইতো জীবন / আমিনুল ইসলাম তুমি কি তাহলে হারিয়েছো স্রোত, নদী? ঢেউ ঢেউ চুমু ভাঙেনাকো তাই পাড় ভেসে যাবো ভেবে আসা এই অন্ধকারে পিপাসা নিয়েই ফিরে যাই-রেখে দাড়। হয়তো তুমিও জিতে গেলে কোনোখানে বেঁচে গেলো খুব হিসাবের হালখাতা বাজেটের ঘরে ক্যালকুলেটর মন গণিতের গাছে হিসাবে হলুদ পাতা। যারা বিবেচক- যারা সৎ ও সংসারী তারা কেনে মেপে কাঁচা মরিচের ঝাল আমি গাঁজাখোর হাটভাঙ্গা হাটুরিয়া ঘরে ফিরি চুমে বয়েসী চাঁদের গাল। মাতাল হরফে এঁকে দিয়ে যাই আমি সাঁঝের উরুতে অবৈধ আলোর উল্কি মর্নিং শিফ্টের ভিজিটিং প্রফেসর বলে দেবে এই আলোআঁধারির ভুল কি। সুখের শরীরে বারোয়ারী এঁটো ঘ্রাণ আমি চুমে যাই বেদনার গোল নাভি তুমি দেখাওনি ব্যালান্স সীটের ভাঁজ আমিও চাইনি ব্যাংক-রিজার্ভের চাবি। কারা বিচক্ষণ আর কারা বোকারাম সে রায় দেয়ার নেই কোনো হাইকোর্ট জীবন যদি-বা হয়ে ওঠে ঊটপাখি বালুতেই সুখ খুঁজে নেবে তার ঠোঁট।
কতিপয় অগ্রজের কথা বলি-৪ আগের পোস্টে (১২/০৬/২০২১) বলেছি, আমাদের দেশে, বিশেষ করে স্বাধীনতার পর অনেক ভালো ভালো কাজ হয়েছে বিদ্যমান আমলাতন্ত্রের মাধ্যমেই। কিন্তু তা সত্বেও সমাজের সব মানুষের আস্থা অর্জন করতে পারেনি এ সিস্টেম। ছোটো-বড়ো কিছু কিছু আমলার বিচ্ছিন্ন কর্মকাণ্ড আমলাতন্ত্রকে ঔপনিবেশিক পরিচয়ের বাইরে আসার পথে বাধার সৃষ্টি করছে। এদের কারণে অনেক ভালো কাজ করেও আমলারা সামগ্রিকভাবে সবার কাছে গ্রহণযোগ্য হননি। আজ আমি বলবো যার অধীনে আমি সরাসরি কাজ করেছি এমন এক উর্ধতন আমলার কথা। মীর শাহাবুদ্দিন মাহমুদ (মোহাম্মদ) সম্ভবতঃ ১৯৮৬ সালের জুন মাসে জেলা প্রশাসক পদে ১৯৭৩ ব্যাচের (মুক্তিযোদ্ধা ব্যাচ) কর্মকর্তাদের পদায়ন শুরু হয়। সে সময় তাঁরা ছিলেন সিনিয়র সেকশন অফিসার (সিনিয়র সহকারী সচিব)। তখন সিভিল সার্ভিসে সিনিয়র স্কেল প্রাপ্তির জন্য পরীক্ষা পদ্ধতি চালু হয়নি। ১৯৮১ ব্যাচের একটি অংশ, যারা তখনো সিনিয়র স্কেল পাননি তাদের এবং ১৯৮২ নিঁযমিত ব্যাচ এবং ৫০ বছরের কম বয়সী বিশেষ ব্যাচের কর্মকর্তাদের প্রথম সিনিয়র স্কেল পরীক্ষায় অংশ নিতে হয়। বাগেরহাটে জেলা প্রশাসক পদে পদায়ন হলো ময়মনসিংহ জেলার অতিরিক্ত জেলা প্রশাসক (সিনিয়র সহকারি সচিব) মীর শাহাবুদ্দিন মাহমুদ এর। অর্থাৎ, ১৯৭৩ ব্যাচের কর্মকর্তাদের মধ্যে প্রথম ডিসি পদে নিয়োগ পাওয়া কর্মকর্তাদের একজন মীর শাহাবুদ্দিন মাহমুদ । আগের ডিসি সাহেব (মোঃ রেজওয়ানুল হক) ছিলেন পাকিস্তান প্রভিন্সিয়াল সার্ভিসের কর্মকর্তা। তাঁর পদ ছিল উপ সচিব। উল্লেখ্য, তিনি ছিলেন বাগেরহাটের প্রথম জেলা প্রশাসক। জনাব রেজওয়ানুল হক কথা বলতেন নিম্নস্বরে। ধীর-স্থির চলাফেরা ছিল তাঁর। মীর শাহাবুদ্দিন মাহমুদ স্বভাবে তাঁর উল্টা। কথা বলেন স্পষ্ট ভাষায়, জোর আওয়াজে। হাঁটেন দ্রুত গতিতে। অধঃস্তন কর্মকর্তাদের তিনি শাসন যেমন করতেন। বিভিন্ন কাজে, ব্যক্তিগত প্রয়োজনে তাদের সাপোর্টও দিতেন সর্বোচ্চ। আমার মনে আছে, একবার তাঁর সাথে এক উপজেলা সফরে গিয়েছিলাম। সেখানে নদী পার হওয়ার জন্য উপজেলা পরিষদের বোটে উঠেছি। বোটে সেখানকার উপজেলা ম্যাজিস্ট্রেটকে দেখে ক্ষেপে গেলেন তিনি। নামিয়ে দিলেন তাকে বোট থেকে। পরে শুনেছি, দুর্নীতির প্রচারণা ছিল ওই কর্মকর্তার বিরুদ্ধে। পরে তাকে বদলির ব্যবস্থা করেন শাহাবুদ্দিন স্যার। আর একটি ঘটনা উল্লেখ করার মতো। একজন অতিরিক্ত জেলা প্রশাসকের অনিয়ম ও দুর্নীতির কিছু ঘটনা জানতে পারেন তিনি। সেই এডিসি সাহেব ছিলেন জেলা প্রশাসকের ব্যাচমেট। প্রথমে তাকে সতর্ক করলেন। কিন্তু কাজ হলোনা। পরে বিভাগীয় কমিশনারের সাথে কথা বলে এডিসি সাহেবকে তার নিয়মিত দায়িত্ব থেকে অব্যাহতি দিয়ে জেলা প্রশাসকের সঙ্গে সংযুক্ত করলেন। আমার জানামতে বাংলাদেশের মাঠ প্রশাসনে এটাই একমাত্র উদাহরণ যেখানে ডিসি একজন এডিসিকে প্রকারান্তরে ওএসডি করে রেখেছিলেন। পরে ওই এডিসি সাহেব বদলি হয়ে অন্য জেলায় চলে যান। তাঁর ব্যাচমেট আর এক এডিসি একবার কোরিয়া ভ্রমণকে কেন্দ্র করে বিপদগ্রস্থ হয়েছিলেন। জেলেও যেতে হয়েছিল তাকে। শাহাবুদ্দিন স্যার তখন স্বরাষ্ট্র মন্ত্রীর একান্ত সচিব। উদ্ধার করেন তিনি তাঁর ব্যাচমেটকে। আমার বিবাহের সময় তিনি আমার দুই ব্যাচমেট সাঈদ এবং রেজা আর বাগেরহাট লিও ক্লাবের সভাপতি সেলিম মল্লিক এবং যুবকেন্দ্র ও ব্যায়ামাগারের সাধারণ সম্পাদক হায়দার আলী বাবুকে সিরাজগঞ্জে পাঠিয়েছিলেন বিবাহ অনুষ্ঠানে অংশগ্রহণ এবং বিভিন্ন কাজে সহায়তা দেবার জন্য। শীতকালে মাঝে মাঝে তিনি বলতেন, ওমুক দিন অফিসাররা সবাই স্যুট পরে ১১টার সময় আমার অফিসে আসবেন। চা খাবেন। আমরা তাঁর অফিসে যেতাম। চা খেতাম। তারপর তিনি আমাদের নিয়ে কোর্টভবন, ডিসি অফিস চক্কর দিতেন। সবাই দেখতো, ডিসি শাহাবুদ্দিন সাহেব এবং তাঁর কর্মকর্তাদের। চমৎকার একটা ওয়ার্কিং টিম তৈরি করেছিলেন তিনি। তাঁর বাসায় আমরা ব্যাডমিন্টন খেলতাম। তিনি নাস্তা খাওয়াতেন কখনো মিষ্টি আলু সেদ্ধ, কখনো মটরশুঁটি সেদ্ধ, কখনো ডালপুরি, কখনোবা রুটি-মুরগির মাংস। মাঝে মাঝে তাঁর বাসায় গানের আসর বসতো। শিল্পকলা একাডেমি ও জেলা ক্রীড়াসংস্থা দেখভালের দায়িত্ব দিয়েছিলেন তিনি আমাকে। বলতেন, ছেলেমেয়েরা গান-বাজনা শিখুক, খেলাধূলা করুক, কারিকুলামের বাইরে পড়াশুনা করুক। তাহলে তারা শারিরীক ও মানসিকভাবে সুস্থ থাকবে। সে সময় বাগেরহাটে প্রথম ও দ্বিতীয় বিভাগে ফুটবল লীগ হতো। হতো আন্তঃউপজেলা ফুটবল টুর্নামেন্ট, ক্রিকেট লীগ। শিল্পকলা একাডেমির নাচের ক্লাশে ছাত্র-ছাত্রীর সংখ্যা ছিল ৭০ এর বেশি। ‘খান জাহান আলী’ স্কাউট সমাবেশের আয়োজন করেন তিনি। সেই সমাবেশের সমাজউন্নয়ন কর্মসূচির অন্যতম ছিল বাগেরহাট বাস টার্মিনালে মাটি ভরাট করা। তখন বাগেরহাট নতুন জেলা। জেলা সদরে কর্মকর্তা-কর্মচারিদের আবাসন সঙ্কট ছিল প্রকট। তাই অনেকে খুলনা থেকে বাগেরহাটে অফিস করতেন। কিন্তু তাদের যাতায়াত করতে হতো খুব কষ্ট করে। কেউ আসতেন ট্রেনে। কেউ বাসে। তখন রুপসা-বাগেরহাট বাস জার্নি ছিল একটি আতঙ্কময় অভিজ্ঞতা। ট্রেন কখন গন্তব্যে পৌঁছবে তার কোনো নিশ্চয়তা ছিলনা। বাগেরহাট-রুপসা রেল সার্ভিস নিয়ে অনেক কৌতুক আছে। মীর শাহাবুদ্দিন স্যারের চেষ্ঠায় ওই কৌতুকপূর্ণ ট্রেন সার্ভিসের চেহারা পাল্টে গেলো। তিনি একই ট্রেন দিয়ে সকালে রূপসা-বাগেরহাট এবং বিকালে বাগেরহাট-রূপসা রুটে এক্সপ্রেস ট্রেন সার্ভিস শুরু করলেন। এই ট্রেনে বাগেরহাট-রুপসা রুটে সময় লাগতো ৫০-৫৫ মিনিট। মাঝখানে একটা মাত্র স্টপেজ ছিল। মূলঘর (ফকিরহাট)। বাগেরহাট যাতায়াতে ভোগান্তি দূর হলো খুলনা থেকে বাগেরহাটে অফিস করা লোকদের। মীর শাহাবুদ্দিন সাহেব এক সময় খুলনার তেরোখাদা উপজেলার ইউএনও ছিলেন। তাঁর সাথে একবার আমি এবং আমার ব্যাচমেট রইছ-উল-আলম মন্ডল (অবঃ সচিব, মৎস্য ও প্রাণীসম্পদ মন্ত্রণালয়) তেরোখাদায় গিয়েছিলাম। সেখানে তাঁর জনপ্রিয়তার যে চেহারা দেখেছি তা যে কোনো কর্মকর্তা তো বটেই অনেক রাজনীতিবিদের জন্যও ঈর্ষণীয়। অথচ তেরোখাদায় অনেক অপ্রিয় কাজ করতে হয়েছে তাঁকে। যেমন বে-আইনী অস্ত্র উদ্ধার, সরকারি জমি উদ্ধার, আইন-শৃঙ্খলা পরিস্থিতির উন্নয়নে কঠোর ব্যবস্থা গ্রহণ, ইত্যাদি। পাশাপাশি তেরোখাদার উন্নয়নে তিনি কাজ করেছেন দিনরাত। সেখানে রাস্তা করেছেন। স্কুল-কলেজের উন্নয়ন করেছেন। গ্রামউন্নয়নে নিয়েছেন বিভিন্ন পদক্ষেপ। মেজাজি মানুষ মীর শাহাবুদ্দিন। কিন্তু মানুষকে সম্মান দিতেন। তেরোখাদায় তাঁর সাথে আমরা বেশ কয়েকটি গ্রামে গিয়েছি। দেখেছি, অনেক বাড়িতে, অনেক দরিদ্র নারী পিঠা বানিয়ে রেখেছেন তাদের প্রিয় ইউএনও সাহেবের জন্য। দুস্থ নারীদের উন্নয়নে তিনি স্থানীয়ভাবে অনেক কাজ করেছেন। বাগেরহাটে তাঁর ব্যক্তিগত উদ্যোগে আদর্শ শিশু বিদ্যালয়ের সম্প্রসারণ হয়েছে। হয়েছে পাকা বাড়ি। খানজাহান আলী কলেজে পাকা ভবন হয়েছে। জেলা স্কাউট ভবন, পৌরসভা বাস টার্মিনাল, জেলা স্টেডিয়ামের এক্সটেনশন, এসবই তাঁর অবদান। বাগেরহাটের স্বাধীনতা উদ্যান এবং বিজয়মঞ্চের প্রতিষ্ঠাতা জেলা প্রশাসক মীর শাহাবুদ্দিন। এই কাজ তিনি করিয়েছেন একটি কমিটির মাধ্যমে। কমিটির প্রধান ছিলেন সদরের ইউএনও। সে কমিটিতে আমি ছাড়াও সদস্য ছিলেন বাগেরহাট প্রেসক্লাবের সভাপতি (পরবর্তীতে জাতীয় সংসদ সদস্য) মীর শওকাত আলী বাদশা, জেলা ক্রীড়া সংস্থার সাধারণ সম্পাদক অ্যাডভোকেট মাহফুজুর রহমান লাহু, ম্যাকফার্সন পাবলিক লাইব্রেরির সাধারণ সম্পাদক প্রফেসর বুলবুল কবীর প্রমুখ। জেলা সদরের সাংস্কৃতিক সংগঠন শুকলাল সংগীত বিদ্যাপীঠ, বাগেরহাট থিয়েটার, মিউজিক একাডেমি প্রভৃতি সংগঠনকে নিজস্ব বাড়ি করার জন্য জমি দিয়েছিলেন তিনি। বাগেরহাট প্রেসক্লাবের জন্য জমি দিয়েছিলেন এবং প্রেসক্লাব ভবন নির্মাণে সহায়তা করেছেন। সে সময় বাগেরহাট জেলার দায়িত্বপ্রাপ্ত মন্ত্রী ছিলেন আনোয়ার হোসেন মঞ্জু (তখন এ ব্যবস্থা ছিল)। ডিসি শাহাবুদ্দিন স্যার মন্ত্রী মহোদয়ের কাছ থেকে ব্যক্তিগত সহায়তাও আদায় করেছেন আদর্শ শিশুবিদ্যালয়ের ভবন নির্মাণসহ অন্যান্য প্রতিষ্ঠানের উন্নয়নের জন্য। সরকারি শিশুসদনের শিশুদের জীবনযাত্রার উন্নয়ন করেছেন। মেয়েদের এতিমখানা, মানে শিশুকন্যা নিবাসীদের মধ্যে যারা লেখাপড়ায় ভালো, তাদের উচ্চশিক্ষার ব্যবস্থা করেছেন। চাকুরি দিয়েছেন। এসব করেছেন তিনি স্থানীয় গণ্যমান্য ব্যক্তি ও জনপ্রতিনিধিদের সহায়তা নিয়ে। সুপাত্রে পাত্রস্থ করেছেন নিবাসী অনেক মেয়েকে। তাঁর উৎসাহে আগ্রহী কর্মকর্তা, বিশিষ্ট ব্যক্তি এবং নাগরিকরা একেকজন নিবাসীর দায়িত্ব নিয়ে তাদেরকে নিজ কন্যার মতো প্রতিপালন করেছেন। আমিও একটি মেয়ের দায়িত্ব নিয়েছিলাম। সে মেয়েটি বিএ পাশ করার পর শিশু সদনেই চাকুরি লাভ করে। এখনো পিতার সম্মান পাই আমি তার কাছ থেকে। ১৯৮৭ সালে ব্যাপক বন্যা হয় বাগেরহাটে। সে সময় দিনরাত কাজ করে মানুষকে ত্রাণ সহায়তা দিয়েছে জেলা ও উপজেলা প্রশাসন। যশোরের জোনাল মার্শাল-ল্ আফিস থেকে একজন লেঃ কর্ণেলকে দায়িত্ব দেয়া হয় বাগেরহাট এবং পিরোজপুর জেলার ত্রাণ কাজ তদারকির জন্য। ওই কর্মকর্তা চাইতেন, তিনি যখন বাগেরহাটে যাবেন, তখন ডিসি তাকে রিসিভ করবে, সি-অফ করবে। কিন্তু শাহাবুদ্দিন সাহেব সেসব করতেন না। আরো কী কী জানি সমস্যা ছিল। ডিসি সম্পর্কে কর্ণেল সাহেব অভিযোগ করেছিলেন তার উর্ধতন কমান্ডের কাছে। একদিন হুট করে যশোরের এরিয়া কমান্ডার (জিওসি) বিশিষ্ট মুক্তিযোদ্ধা মেজর জেনারেল হারুন আহম্মেদ চৌধুরী বাগেরহাট এলেন। ভিজিট করলেন বন্যা উপদ্রুত এলাকা। যশোরে ফিরে যাওয়ার আগে লেঃ কর্ণেল সাহেবকে বললেন: ‘তুমি পিরোজপুর ভালো করে দেখো। বাগেরহাটে আসার দরকার নেই। এখানকার জন্য ডিসি শাহাবুদ্দিন সাহেবই যথেষ্ট।’ শাহাবুদ্দিন স্যারের স্ত্রী ছিলেন চাকুরিজীবী। ফলে তিনি নিয়মিত বাগেরহাটে থাকতেন না। মাঝে মাঝে আসতেন। ভাবি যখন আসতেন, যে কয়দিন বাগেরহাটে থাকতেন, সবাইকে নিয়ে হৈচৈ করে কাটিয়ে দিতেন তিনি। এমন প্রাণময় পরিবেশেও শাহাবুদ্দিন স্যারকে ভীষণ বিমর্ষ থাকতে দেখেছি ১৯৮৮ সালের সংসদ নির্বাচন এবং প্রেসিডেন্ট নির্বাচনের সময়। ১৯৮৮ সালের সংসদ নির্বাচনের দিন আক্ষেপ করে বলছিলেন: ‘নির্বাচনের নামে জনগণের সাথে মশকরা করার জন্য কি আমরা মুক্তিযুদ্ধ করেছিলাম!’ জনপ্রতিনিধি, রাজনৈতিক নেতা, বিশিষ্ট ব্যক্তি থেকে শুরু করে বিজ্ঞ জেলাজজ, কলেজের অধ্যক্ষ, শিক্ষক থেকে শুরু করে সকল কর্মকর্তার সাথে ছিল তার সম্মান ও সৌহার্দপূর্ণ সম্পর্ক। তবে কারো উপর ক্ষিপ্ত হলে তাকে বুঝিয়ে দিতেন রাগ কাকে বলে। এটাকে তাঁর সীমাবদ্ধতা বলে বিবেচনা করি। প্রত্যেক মানুষেরই কিছু সীমাবদ্ধত থাকে। তাঁরও আছে। এখন বাংলাদেশে বাণিজ্যিকভাবে কুমির চাষ হচ্ছে। ভাবা যায়, সেই ১৯৮৮ সালে বাগেরহাট জেলায় কুমীর চাষের উদ্যোগ নিয়েছিলেন জেলা প্রশাসক মীর শাহাবুদ্দিন মাহমুদ। এ ব্যাপারে তাঁকে উৎসাহ জুগিয়েছিলেন সে সময়কার বন, পরিবেশ, মৎস্য ও প্রাণীসম্পদ মন্ত্রী মাইদুল ইসলাম মুকুল (তখন এ সব সেক্টর নিয়ে একটাই মন্ত্রণালয় ছিল)। মীর শাহাবুদ্দিন মাহমুদ (মোহাম্মদ) বাগেরহাটে জেলা প্রশাসক হিসেবে দুই বছরের কম সময় দায়িত্ব পালন করেছেন। বৃত্তি নিয়ে মার্কিন যুক্তরাষ্ট্রে পড়াশুনা করতে যাওয়ার কারণে তিনি পূর্ণ মেয়াদ দায়িত্ব পালন করতে পারেননি। কিন্তু তিনি দেখিয়ে দিয়েছেন, বুঝিয়ে দিয়েছেন- কি করতে পারে একজন জেলা প্রশাসক, কেমন হওয়া উচিত একজন ডিসি-র। ১৯৯৬ সালের নির্বাচনের পর স্বাস্থ্য মন্ত্রণালয়ের যুগ্ম-সচিব হিসেবে দায়িত্ব পালন করছিলেন তিনি। ২০০২ সাল। তখন স্বরাষ্ট্র সচিব ড. সাদত হুসাইন। যুগ্ম-সচিব (রাজনৈতিক) মীর শাহাবুদ্দিন মোহাম্মদ। আমাকে স্বরাষ্ট্র মন্ত্রণালয়ে বদলি করালেন। এখান থেকে ওএসডি হলেন শাহাবুদ্দিন স্যার। তিনি চলে যাওয়ার কিছুদিন পর আমিও ওএসডি হলাম। তখন ড. সাদত হুসাইন মন্ত্রিপরিষদ সচিব। কারো কারো কাছে শুনলাম, শাহাবুদ্দিন সাহেব ‘ভিন্ন তরিকার’ লোক। সুতরাং, এরকম অফিসার এবং তার সাঙ্গপাঙ্গদের স্বরাষ্ট্র মন্ত্রণালয়ে রাখা ঝুঁকিপূর্ণ। পরবর্তীতে রাজনৈতিক ‘তরিকা’র পালাবদল হলেও পেশাগত জীবনে মীর শাহাবুদ্দিন স্যারের ভাগ্যন্নোয়ন হয়নি। তখন শুনেছি তাঁকে বলা হচ্ছে আগের সরকারের ‘তরিকা’র লোক। ২০ জুন ২৯২১ (চলবে)
ডাঃ সানাই পি ত্রিপুরা দাদা ও রুপনা ত্রিপুরা দিদির অসাধারন আতিথেয়তা, গান আর আড্ডায় পারিবারিক সম্মিলনে গত কাল ১৬ মার্চ আনন্দঘন কিছু মুহুর্ত কাটালাম।
হাজার বছরের শ্রেষ্ঠ বাঙ্গালী জাতির জনক বঙ্গবন্ধু শেখ মুজিবুর রহমানের ৪৫তম শাহাদাৎ বার্ষিকীতে বিনম্র শ্রদ্ধাঞ্জলি। শোকের এই দিনটি শক্তিতে রূপান্তরিত করে আমরা এগিয়ে যাবো দৃঢ় প্রত্যয়ে, যে যার অবস্থান থেকে তাঁর সঠিক দায়িত্ব পালনের মাধ্যমে। একটি দেশ একটি নেতা একটি ডাকেই স্বাধীনতাঃ 
কি আনন্দ আকাশে বাতাসে//////////// অভিনন্দন ইমতিয়ার শামীম এবং আনজীর লিটনকে।তোমাদের এই সাফল্যে আমি বড়ই আনন্দিত।
(} চলতি হাওয়া...... ১. কেঁচো খুড়তে বেরিয়ে আসে সাপ জন্মদাতা সমাজ বলে, 'বেজন্মা! কে তোর বাপ?' ২. খোঁজ নাই টিকার খোঁজো ফরেন লিকার। ৩. আমাদের কেরু একেবারে হারু লোকে তারে ভাবেনাকো উন্নত দারু! তাই, আফসোস বেশি, পাবলিকের দেশপ্রেম মুরগীতে দেশী! ৪. বীণ বাজিয়ে ওঝা নাচায় সাপ তুললে ফণা সাপের উপর নামে অভিশাপ।
জন্ম যাঁদের মহান মে'তে ♦ বিশ্বকবি রবীন্দ্রনাথ ঠাকুর =====√√=====√√======√√=====√√======√√ বাংলাদেশে'র শাহজাদপুরে 'তিনবাংলা' প্রস্তাবিত 'রবীন্দ্র বিশ্ববিদ্যালয়' যেভাবে বাস্তবায়িত হলো নিউজব্যাংক ॥ রবীন্দ্র স্মৃতিসিক্ত শাহজাদপুর কুঠিবাড়ি রূপ নিলো বিশ্ববিদ্যালয়ে। ২৫ বৈশাখ ১৪২২, মে ০৮, ২০১৫ থেকে। প্রস্তুতিমূলক কার্যক্রমের উদ্বোধন করেন প্রধানমন্ত্রী শেখ হাসিনা। এজন্যে সাধুবাদ জানিয়েছে 'তিনবাংলা' সেতুবন্ধ সংগঠন। উল্লেখ্য, সেখানে বিশ্ববিদ্যালয় প্রতিষ্ঠার দাবিটি ছিলো দীর্ঘদিনের। ২০১১ সালে 'তিনবাংলা'র আয়োজনে দাবিটি জোরালো হয়ে ওঠে। বাংলাদেশ-ভারত-প্রবাসবাংলার লেখক-সংস্কৃতিসেবীদের সংগঠন 'তিনবাংলা'। রবীন্দ্রস্মৃতি ও সম্মানে আয়োজন করেছিলো বিশাল সম্মিলনীর। শাহজাদপুর কুঠিবাড়ির এই আয়োজনে শিক্ষার্থীরাও অংশ নেয়। তিনবাংলা'র সম্মেলনটি উদ্বোধন করেন দু'বাংলা'র দুজন প্রবীণ লেখক-ব্যক্তিত্ব। একজন ভারতের খ্যাতিমান প্রবীণ কবি আশিস সান্যাল। রবীন্দ্র গবেষক ও 'বিশ্বকবিতা উৎসব কমিটি'র সভাপতি তিনি। অন্যজন বাংলাদেশের জাতিসত্বার কবি মুহম্মদ নূরুল হুদা। একুশে পদকপ্রাপ্ত ও 'রাইটার্স ক্লাবে'র সভাপতি। সভাপতিত্ব করেছিলেন কবি-কথাকার সালেম সুলেরী। 'তিনবাংলা' বিশ্ব সংগঠনের গ্লোবাল সভাপতি তিনি। ভারতবাংলা'র প্রতিনিধিত্বশীল কবি-লেখক ও সংস্কৃতসেবীরা অংশ নেন। সম্মানিত অতিথি > 'মহাদিগন্ত' সম্পাদক কবি ড. উত্তম দাস (২০১৩ সালে প্রয়াত)। শুদ্ধতার কবি মৃণাল বসু চৌধুরী। কবিসম্মেলন সম্পাদক ও সেতুবন্ধের কবি শ্যামলকান্তি দাশ। খ্যাতিমান পদ্যকার অপূর্ব দত্ত (প্রয়াত), দীপ মুখোপাধ্যায়। আসামের কবি-সম্পাদক চন্দ্রিমা দত্ত। ছিলেন কলকাতার অধ্যাপক মালবিকা দাশ, ড. মেঘনাদ ঘোষাল। সরকারের পক্ষে ছিলেন শাহজাদপুর উপজেলা নির্বাহী কর্মকর্তা। স্থানীয় লেখক ও উদ্যোক্তা অধ্যাপক মালিথা প্রমুখ। কবি ফেরদৌস সালাম, সরদার ফারুক সঞ্চালনা ও সমন্বয়ে ছিলেন। এই আয়োজনেই বিশ্ববিদ্যালয়ের প্রস্তাবনাটি প্রথম আলোচনায় আসে। সম্মিলনে সভাপতি কবি সালেম সুলেরী যুক্তিপূর্ণ বক্তব্য রাখেন। বলেন রবীন্দ্রনাথ এখানে সাতটি বছরের বহুমূল্য সময় কাটিয়েছেন। সিরাজগঞ্জ জেলাটি উপমহাদেশের এক মহাস্মৃতিপ্রদ এলাকা। বাংলাদেশ-ভারত-পাকিস্তানের তিন জাতির পিতা এখানে সফরে এসেছিলেন। ভাসানী-সিরাজী-তর্কবাগীশ-যাদবচন্দ্র-ভাষামতিন-মনসুর আলীর জন্মধন্য এলাকা। রবীন্দ্র-নজরুল-আব্বাসউদ্দীন স্মৃতি প্রদীপ রেখে গেছেন। এমনকি নেতাজী সুভাষ বোস, ধনকুবের বিড়লাও এখানে অতিথি হয়েছিলেন। শাহজাদপুরের রবীন্দ্র কাচারীতে অনেক সাহিত্য সম্পদের জন্ম। জনাব সুলেরী বলেন >> পাশেই ধাবমান মহানদী যমুনা। শিক্ষা-সংস্কৃতি-সৃষ্টিশীলতার চমৎকার পরিবেশ। পুরনো-নতুন অবকাঠামোও দর্শনীয়। রয়েছে প্রয়োজনীয় ভূমির ব্যবস্থা। এমন একটি স্থানেই একটি বিশ্ববিদ্যালয় প্রতিষ্ঠিত হতে পারে। আর তা হতে হবে 'বিশ্বকবি রবীন্দ্রনাথে'র নামেই। প্রশাসনকে অনুরোধ করি, প্রস্তাবনাটি প্রক্রিয়াকরণের। স্থানীয় উপজেলা নির্বাহী কর্মকর্তা এতে সাড়া দেন। বলেন, যথাযথ কর্তৃপক্ষের নিকট প্রস্তাবটি পাঠানো হবে। সমবেত কবি-লেখক-সংগঠক-সংস্কৃতিসেবীরা প্রস্তাবকে সমর্থন দেন। ঢাকা ও বিভিন্ন এলাকা থেকে শিক্ষার্থীরাও এতে যোগ দিয়েছিলো। তাদের বক্তব্য ছিলো, আমরাও এখানে বিশ্ববিদ্যালয় চাই। 'তিনবাংলা'র গান-কবিতা ভ্রমণ সম্মিলনকে ধন্যবাদ। কারণ আমাদের প্রাণের দাবিটি আজকে প্রস্তাবিত হয়েছে। উল্লেখ্য, আন্দোলনের ফসল হিসেবে প্রতিষ্ঠা পায় 'রবীন্দ্র বিশ্ববিদ্যালয়'। বিশ্বকবির জন্ম ০৭ মে ১৮৬১, দেহাবসান ০৭ আগস্ট ১৯৪১।♠
আপনার কোন কাজকে কেউ স্পন্সর করেছে, এটা দয়া না বরং সে এর মধ‍্য দিয়ে নিজের বিজ্ঞাপন করছে। সেই কোম্পানির অন‍্যায় কাজের খবর আপনি দেখাতে গেলে সেটায় বাধা দেয়ার অধিকার তার নাই। স্পন্সর আপনার নৈতিকতাকে ক্রয় করে নাই। বরং আপনি যতো আপনার স্পন্সরের অন‍্যায়কে এড়িয়ে যাবেন ততোই তার দাসে পরিনত হবেন। আপনার বিশ্বাসযোগ্যতা তলানিতে নামবে আর আপনার টিভি রেডিও বা সংবাদপত্র ডুবতে থাকবে।
জবাই হওয়া কোরবানির গরু ছাগলের রক্তাক্ত দৃশ্য সহ্য করা যায় না। কাল এসব ছবি আপ না করলে হয়না?
সময়ের কাহন-২৫ ----------------------- চারপাশে পরস্পর গা ঘেঁষা একতলা সব বাড়ি নিয়ে পাড়াটির ব্যাপ্তি। বেশির ভাগই মাটির বাড়ি।তারই একটি বাড়ির বাইরের দাওয়াতে অধীর হয়ে লাঠি হাতে রাস্তার দিকে তাকিয়ে আছেন সম্ভ্রান্ত এক প্রৌঢ় ভদ্রলোক । ফর্সা রঙ, পরণে তাঁর দুধসাদা পাজামা আর পাঞ্জাবী।চোখে চশমা, মাথায় সাদাকালো চুল। দেখলেই সম্ভ্রম জাগে। আমাদের দেখেই তিনি বারান্দা থেকে নেমে এসে ব্যগ্র কণ্ঠে সেই মহিলাকে জিজ্ঞেস করলেন সবাই ঠিকঠাক এসেছে তো? মহিলাটি উত্তর দিলেন জ্বি দাদা কেউ বাকি নেই।এই বলে তিনি অন্দরমহলে ঢুকে গেলেন। সৌম্য সেই প্রৌঢ় মানুষটি আমাদের আহবান জানিয়ে ঘরের ভেতরে নিয়ে নিজের স্ত্রী, কন্যা আর তাঁর জৈষ্ঠ্যপুত্রবধূর সাথে আমাদের পরিচয় করিয়ে দিয়ে বললেন তাদের দিকে তাকিয়ে বললেন যে ঘরটা মেয়েদের জন্যে খালি করা হয়েছে সেই ঘরটি ওদের দেখিয়ে দাও।ওদের যেন কোন অসুবিধে না হয়। আমি দেখি ছেলেরা সবাই এসেছে কিনা।ওদের জন্যে বাইরের ঘরটাতে থাকার ব্যবস্থা করে দিতে হবে। ভদ্রলোকের কথায় তাঁর স্ত্রী আর কন্যা এগিয়ে এসে আমাদের নিয়ে চললেন কিন্তু তাঁর পুত্রবধূর দেখলাম মুখখানা খুব গম্ভীর আর কালো হয়ে উঠলো। আমরা যখন আমাদের জন্যে নির্দিষ্ট করা সেই ঘরের দিকে যাচ্ছিলাম তখন তিনি অনুচ্চ স্বরে আমাদের শুনিয়ে শুনিয়ে বলতে লাগলেন,"এই সময়ে আব্বা আর কাজ পাননি। সব জেনেশুনে ঘরের ভেতরে হিন্দুদের ঢুকিয়েছেন।এবারে ওই হিন্দুদের জন্যেই আমাদের ছেলেমেয়ে নিয়ে মরতে হবে। আমি সাধারণত শ্বশুরবাড়িতে ছুটিছাটাতে আসি।তাই গ্রামের কাউকেই বলতে গেলে চিনিনা।বাড়িটিতে আসার পরে জেনেছি প্রৌঢ় ভদ্রলোকের নাম জেবল হোসেন।অবসরপ্রাপ্ত একজন স্কুল শিক্ষক। তাঁর দ্বিতীয় পুত্রটি কানুনগোপাড়া কলেজের একজন নবীন অধ্যাপক। জেবল হোসেনের বড় পুত্রবধূটি ছাড়া পরিবারের বাকি সবাই পুরোপুরি অসাম্প্রদায়িক। আমার শ্বশুর বাড়ির একজন পারিবারিক বন্ধু তিনি।বিশেষ করে আমার বড় ভাশুরের সাথে তাঁর খুব হৃদ্যতার সম্পর্ক । রাজাকারের দল যে রাতে আমাদের বাড়ি লুট এসেছিলো সেই খবরটা পেয়েই তিনি সাথে সাথে গ্রামের মেম্বারকে এই বলে অনুরোধ পাঠিয়েছিলেন যে বাড়িটি অন্তত যেন পুড়িয়ে দেয়া না হয়। প্রৌঢ় এই মানুষটির অনুরোধের জন্যেই সেদিন আমাদের বাড়িটি আগুনের হাত থেকে রক্ষা পেয়েছিলো। তাঁর বড় ছেলে তখন ঢাকায়। মেজো ছেলে শামসুল ইসলাম বাড়িতে ছিলেন না।সন্ধ্যের সময়ে বাড়ি ফিরে আসার পরে আমার কর্তার সাথে যখন আলাপ হল তখন তিনি আমার কর্তাকে জানালেন যে তিনি আমার বাবার ছাত্র এবং কানুনগোপাড়া কলেজেই অধ্যাপনা করছেন। কর্তার সাথে আলাপের পরে তিনি নিজেই আমার সাথে আলাপ করতে এলেন।এরপরে নিজের ছোট বোন মিনুকে একান্ত ডেকে বললেন আমি তাঁর গুরুকন্যা। আমার দিকে যেন সে একটু খেয়াল রাখে। মিনু নিজেও তখন কলেজে পড়ে। ভাইয়ের এই অনুরোধ সে আক্ষরিক অর্থেই রেখেছিলো। সেদিন সেই বাড়িতে আশ্রয় নেবার ফলে আমাদের পাঞ্জাবি সৈন্যের মুখোমুখি হতে তো হয়ই নি এরপরেও যতবার পাঞ্জাবি সৈন্য এসেছে বলে গুজব বা সত্যিকার অর্থেই এসেছে আমাদের কখনো তাদের মুখোমুখি হতে হয়নি। তাঁদের বাড়ির রান্নাঘরের মাটির চুলাতে আমাদের ও তাঁদের রান্না একই সাথে হত। আমার আচারনিষ্ঠা শাশুড়ি সেই বিপদের দিনে মন থেকেই হিন্দুধর্মের ছুঁৎমার্গ ঝেড়ে ফেলে কুসংস্কারের উর্ধে উঠতে পেরেছিলেন। আমাকে আর আমার ছোট জাকে জেবলকাকা কেন জানি খুব স্নেহ করতেন। মা ছাড়া কখনও কথা বলতেন না।বলতেন ওরা আমার মেয়ে। বাজার করতে গেলে নিজেদের কাঁচা বাজারের সাথে আমাদের জন্যেও নিয়ে আসতেন। মিনু তার মায়ের রান্না করা তরকারি আমাকে না দিয়ে খেতোই না। আমাকে বলতো ভাবি আপনি একদম ভয় পাবেন না।পাঞ্জাবি সৈন্য যদি আমাদের বাড়িতে ঢুকেও যায় তাহলে আমি বলবো আপনি আমার বড় বোন। পশ্চিম পাকিস্তানে থাকেন।আপনি তখন তাদের সাথে না হয় উর্দুতেই কথা বলবেন। এতটুকু একটা মেয়ে! কি অপরিসীম সাহসের সাথে আমাকেও সাহস জোগাতো! আসলে পারিবারিক শিক্ষাই মানুষকে সমৃদ্ধ করে।পারিবারিক শিক্ষা যার যত সমৃদ্ধ সেই পরিবারের সন্তানদের চিন্তাভাবনাও ঠিক ততখানি সমৃদ্ধ। এদের কারণেই দেশ বা জাতিও সমৃদ্ধ হয়। তবে রোজ রাতে মিনুর বড় ভাবি যখন তাঁর তিন বাচ্চাদের ঘুমাবার সময় হলে আমাদের শুনিয়ে শুনিয়ে দোয়া পড়াতেন তখন সেসব দোয়া শুনে নিজেদের বড় কুণ্ঠিত ও অপরাধী মনে হত। তাঁর দোয়া চাইবার ধরণ ছিলো এই রকম। ইয়া আল্লাহ আমাদের ঘরে হিন্দুদের আশ্রয় দেয়া হয়েছে। তুমিতো জানোই আল্লাহ হিন্দু মানেই কাফের। এই গুনাহের জন্যে তুমি আমাদের দোষী কোর না।আমরা যেন তোমার দোয়ায় কোন বিপদে না পড়ি।সহি সালামতে যেন বেঁচে থাকতে পারি। আমাদের বারবার বলতেন," আপনাদের দেশ তো আসলে ইন্ডিয়া। আপনারা এখানে কি জন্যে পড়ে আছেন? সেখানে চলে গেলেই পারেন।" তাঁর বড় মেয়েটি ছিলো ভারি সুন্দর। বয়েস বারো কি তেরো সে তার মায়ের এসব কথা একেবারেই পছন্দ করতো না।মায়ের কথার প্রতিবাদ করে বলতো কক্ষনো না আম্মা। ইন্ডিয়া কেন খালাম্মার দেশ হবে? এটাই খালাম্মাদের দেশ। পরিবার থেকে বউটিকে এসব কথা বলার জন্যে বারবার নিষেধ করা হলেও বউটি তাঁদের কথা শুনতো না। আজ ভাবি জেবল হোসেন কাকা কতখানি বিপদের ঝুঁকি নিয়ে আমাদের তাঁর বাড়িতে আশ্রয় দিয়েছিলেন। চারিদিকে লাগোয়া সব ঘর।সবাই তো আর তাঁর শুভাকাঙ্ক্ষী ছিলো না। সেই বাড়িতে থাকার সময়েই সিলেট থেকে আমাদের কাছে গোপনসূত্রে খবর আসে যে বেলায়েত সাহেব হন্যে হয়ে আমার কর্তার খোঁজ করতে লোক লাগিয়েছেন।শুধু তাই নয় এজন্যে দশ হাজার টাকা পুরষ্কারও ঘোষণা করা হয়েছে। ডাইনিং রুমে খেতে বসে সে নাকি রোজ আমার বানানো আচারগুলি খায়।খাওয়ার আগে জল সহ সব খাবার আগে বাবুর্চি আলাদিনকে একটা প্লেটে নিয়ে খেতে বলে তারপর সে খায়। এই খবর যিনি আনলেন তিনি আমার কর্তাকে বললেন স্যার টেংরাটিলার গ্যাসলাইন মুক্তিবাহিনীর ছেলেরা এক জায়গায় ফাটিয়ে ফেলায় বেলায়েতের ধারণা হয়েছে এটা নিশ্চয়ই দেওয়ানজীর কাজ।আপনি যেভাবে পারেন বর্ডার ক্রস করে ভারতে চলে যাবার ব্যবস্থা করুন। আমার কর্তা যখন আমাকে গোপনে ডেকে একথা বললো তখন আমি তাকে বললাম আমরা যদি তখন বাবা মার সাথে চলে যেতাম তাহলে আজ আর এই দিন দেখতে হত না। বাবাদের সাথে গাড়ি ছিলো।রাস্তাও তখন নিরাপদ ছিলো।এখন আমি কিভাবে যাবো ছোট ছোট দুই বাচ্চা নিয়ে? তুমি একাই চলে যাও।আমি থাকি। আমার কর্তা বললো তুমি কি পাগল হয়েছো? তোমাদের ফেলে আমি একা চলে যাবো মানে? আমার তখন রাগ,দুঃখ,কষ্ট সব চরমে উঠেছে।কি করবো বুঝতে পারছিলাম না। আমার শাশুড়ি এসে তাড়া দিয়ে বললেন বৌমা বেলা চলে যাচ্ছে স্নান সেরে নাও খাবে কখন? আমি শাশুড়ির আদেশ শুনে তাড়াতাড়ি অন্যমনস্ক ভাবে স্নানের জন্যে উঠে পড়লাম। বাড়ির মেয়েদের জন্যে ভেতর বাড়িতেই একটা পুকুর রয়েছে। পুকুর পাড়েই বিশাল একটা আমগাছ।সারাদিন গাছটার ছায়া পড়ে বলে জল ঠাণ্ডা থাকে।বাড়ি থেকে আসার থেকে গয়নাগুলি আমার সাথেই থাকে।স্নান করার সময়ে সেদিন পুকুরের পাড়ের সেই আমগাছটার কোটরে রেখে স্নান সেরে পোঁটলাটা সেখান থেকে তুলে আনার কথা বেমালুম ভুলে গেলাম। ঘরে আসার কিছুক্ষণ পরেই মনে হল আমি গয়নাগুলি আমগাছের কোটরে ভুলে রেখে এসেছি।বুকটা ধ্বক করে উঠলো। মন বলছিলো। এতক্ষণে নিশ্চয় ওগুলি আর নেই। পুকুরপাড়ে এই সময়ে স্নান করতে আসা মেয়েরা তাদের কাপড়চোপড় আমগাছের ডালে রেখেই জলে নামে।কাজের বুয়ারা আমগাছের নিচে বসে বসে বাসন মাজে। তাড়াতাড়ি দৌড়ে গিয়ে দেখি গয়নাগুলি ঠিকই কোটরে রয়েছে।গাছের রঙ আর গয়না বাঁধা কাপড়ের পুঁটলির রঙ একই ছিলো বলে বোঝাই যাচ্ছিলো না সেখানে একটা কাপড়ের পুঁটলি আছে।দেখে আমার ধড়ে যেন প্রাণ ফিরে এলো।এই বিপদের দিনে গয়নাটুকু ছাড়া আমার যে আর কিছুই নেই।ওটুকুও চলে গেলে আমি যে পথের ভিখিরি হয়ে যাবো। গয়না গুলি নিয়ে ঘরে এসে শুনি জেবল হোসেন কাকাকে আমার কর্তা নাকি বলেছে চাচা আমরা এবারে আমাদের বাড়িতে ফিরে যেতে চাই। বাড়ি থেকে লুট করে নেবার মতো আর তো কিছুই নেই।মেম্বারও কথা দিয়েছে আপনাকে আমাদের বাড়ি পোড়ানো হবে না।বাড়ি ফিরে যাওয়ার পরে যদি কোন অসুবিধা হয় তখন না হয়।আপনাকে জানাবো। কাকা প্রথমে আমাদের ছাড়তে চাইছিলেন না।অনেক জোরাজোরির পরে রাজি হলেন তবে আমাদের কথা দিতে হল কোনরকম অসুবিধা হলে দেরি না করে তাঁর বাড়িতেই যেন চলে যাই। আমরা আবার আমাদের বিধ্বস্ত বাড়িতে ফিরে এলাম।জেবল কাকা রোজ সকালে হাঁটতে হাঁটতে আমাদের বাড়িতে এসে আমাদের সাথে কিছুক্ষণ গল্প করে যান। স্বাধীন বাংলা বেতার কেন্দ্র আবার চালু হয়েছে।তবে খুব অল্প সময়ের জন্যে। সবাই বলে এবারে আগরতলা থেকেই নাকি তা প্রচার করা হচ্ছে।প্রচারের সময়টাও নির্দিষ্ট নয়। তবুও ওই সময়টুকু আমাদের জন্যে যে কি ছিলো সে শুধু আমরাই জানি। মানুষ তখন ভয়ে ভয়ে রেডিওর ভল্যুম খুব নিচু করে কেউ বা কাঁথার নিচে রেডিও রেখে স্বাধীন বাংলার অনুষ্ঠান শোনে।আকাশ বাণী,বিবিসির খবর শোনার ওপরেও নিষেধাজ্ঞা জারি করা হয়েছে। এর মধ্যেই শুনি ১৮ এপ্রিল কোলকাতার পাকিস্তান দূতাবাসের ডেপুটি হাই কমিশনার হোসেন আলী স্বাধীন বাংলাদেশ সরকারের প্রতি আনুগত্য দেখিয়ে পদত্যাগ করেছেন। পাক সরকার তখন কোলকাতার পাকিস্তান দূতাবাস বন্ধ করে দিলো। মুক্তিযুদ্ধ সত্যিকার অর্থেই ভালোভাবেই শুরু হয়েছে। নানাভাবে নানারকম খবর তখন মানুষের মুখে মুখে ফিরছে। বুড়িগঙ্গা নদী পার হয়ে জলস্রোতের মতো মানুষ ঢাকা শহর ছেড়ে গ্রামের বাড়ি ছুটছে। পাক সৈন্যরা নাকি ২৫ মার্চের গোলার আঘাতে চুরমার করে দেয়া শাঁখারি পট্টির ঘরবাড়ি থেকে সমস্ত লাশ সরিয়ে নিলেও পচা লাশের উৎকটগন্ধে শাঁখারি পট্টি এতই ভারি হয়ে আছে যে সেখানে নিঃশ্বাস নেয়া যাচ্ছে না। হিন্দুদের বিধ্বস্ত ঘরের প্রতিটির সামনে ঝুলছে উর্দুতে লেখা মুসলিম নাম সহ নূতন চটের পর্দা। পুরো এলাকাটি বিহারি মুসলমানদের মধ্যে ভাগ করে দিয়ে দেয়া হয়েছে। তারা তাদের বরাদ্দে পাওয়া ঘরে নিজেদের নাম ঝুলিয়ে দিয়েছে। লোকজন ঢাকা শহর ছেড়ে গ্রামের দিকে ছুটে আসছে কিন্তু গ্রামও কি আর নিরাপদ আছে? তেলিয়াপাড়ার চা বাগানে বাঙ্গালী আর্মি অফিসাররা যখন যুদ্ধের সামরিক দিক পর্যালোচনা করছিলেন তখন বঙ্গবন্ধুর অনুপস্থিতিতে রাজনৈতিক দিক সামাল দেয়ার দায়িত্ব কাঁধে তুলে নিয়েছিলেন আওয়ামী লীগের সাধারণ সম্পাদক তাজউদ্দীন আহমদ। জুলফিকার আলি ভুট্টো যাঁর সম্পর্কে একবার তাঁর সহচরকে বলেছিলেন, আলোচনার টেবিলে শেখ মুজিবের পেছনে ফাইল হাতে যে নটোরিয়াস লোকটা চুপচাপ বসে থাকে তাকে কাবু করা খুব শক্ত। দিস তাজউদ্দীন,,,,,,, আই টেল ইউ,হি উইল বি আ বিগ প্রব্লেম। হি ইজ আ বিগ থরো। অন্তর্মুখী, প্রচারবিমুখ এই মানুষটি পকিস্তানবিরোধী অসহযোগ আন্দোলনে দীর্ঘদিন ধরে ছিলেন বঙ্গবন্ধুর সবচেয়ে ঘনিষ্ঠ সহযোগী। ভারত সরকার নীতিগত ভাবে বাংলাদেশকে সহায়তা করার সিদ্ধান্ত নিয়েই রেখেছিলো দরকার ছিলো শুধু একজন যোগ্য প্রতিনিধির। সীমান্তরক্ষীবাহিনী গোলক মজুমদারের সাহায্যে তাজ উদ্দীন আহমদ ইন্দিরা গান্ধীর সাথে দেখা করে তাঁর কাছে সামরিক সাহায্য, গোলাবারুদ আর অস্ত্রশস্ত্র সাহায্য কামনা করলেন। সেই সাথে চাইলেন দীর্ঘমেয়াদি একটা যুদ্ধের জন্যে সাধারণ বাঙালীর জন্যে সামরিক প্রশিক্ষণ ও সীমান্ত পার হয়ে আসা শরণার্থীদের জন্যে নিরাপদ আশ্রয়। প্রধানমন্ত্রী ইন্দিরা গান্ধী তাঁকে সবুজ সংকেতের সাথে সাথে তাঁকে আরও দিলেন ছোট একটা ডাকোটা বিমান। কয়েকজন সঙ্গীকে নিয়ে তিনি সেই বিমানে করে সীমান্ত বরাবর আকাশপথে খুঁজে বেড়াতে শুরু করলেন তাঁর সতীর্থদের। খুব নিচু দিয়ে চলে তাঁর সেই বিমান।থামে দ্বিতীয় বিশ্বযুদ্ধে ব্যবহৃত পরিত্যক্ত বিভিন্ন রানওয়েগুলিতে। নেমেই তিনি সীমান্ত অতিক্রম করে খোঁজ করেন আওয়ামী লীগের কোন নেতা সেখানে এসেছেন কিনা? একসময় পেয়েও যান কয়েকজনকে। বঙ্গবন্ধু শেখ মুজিবের পেছনে ফাইল হাতে দাঁড়িয়ে থাকা নটোরিয়াস লোকটি তখন আকাশে আকাশে ঘুরে যুদ্ধে আক্রান্ত একটি দেশের জন্যে সরকার গঠনের আপ্রাণ চেষ্টা চালিয়ে যাচ্ছেন। এর পরে ওই বিমানে চড়েই তিনি একদিন আগরতলায় এলেন।আগরতলায়ও খুঁজে পেলেন অনেক নেতাদের। তাঁর পরিকল্পনামতোই সিদ্ধান্ত নিলেন স্বাধীনতার সনদ পাঠ। অনুষ্ঠান করবেন বাংলাদেশ সীমান্তের ভেতরেই। খুঁজে খুঁজে কুষ্টিয়া জেলার মেহেরপুরকে নির্বাচন করা হল সিদ্ধান্ত ১৭ এপ্রিল হবে সেই অনুষ্ঠান। সূর্য ওঠার আগেই খুব গোপনে বিদেশি ও দেশের বিশিষ্ট সাংবাদিকদের সেখানে নিয়ে যাওয়া হল।তাঁদের সামনেই পাঠ করা হল স্বাধীনতার সনদপত্র। তাতক্ষনিক ভাবে জায়গাটির নামকরণ করা হল মুজিবনগর এবং অস্থায়ী ভাবে বাংলাদেশের রাজধানী। অনুষ্ঠান শুরু হল ভারপ্রাপ্ত রাষ্ট্রপতি সৈয়দ নজরুল ইসলাকে গার্ড অব অনার প্রদানের মধ্য দিয়ে। ভাষণ দিলেন প্রধানমন্ত্রী তাজউদ্দীন আহমদ আর সৈয়দ নজরুল ইসলাম সাংবাদিক ও জনগনের উদ্দেশ্যে। আওয়ামী লীগের নেতাবআর কর্মী ছাড়াও সেখানে সেদিন জড়ো হয়েছেন পার্শ্ববর্তী গ্রামের শত শত লোক। সবাই মিলে একসাথে আওয়াজ তুললেন বীর বাঙ্গালী অস্ত্র ধরো বাংলাদেশ স্বাধীন করো। ১৮ এপ্রিল কোলকাতার পাকিস্তান দূতাবাসের ডেপুটি হাই কমিশনার হোসেন আলি বাংলাদেশ সরকারের প্রতি আনুগত্য ঘোষণা করলেন মিশনের পুরো দলবল নিয়ে। পাকিস্তান সরকার তখন কোলকাতাস্থ পাকিস্তান দূতাবাস বন্ধ করার সিদ্ধান্ত নিলো। স্বাধীন বাংলা বেতার কিছুদিন আগরতলায় চলার পরে কোলকাতার পার্ক স্ট্রীটে চলে এলো। হাজার হাজার তরুণ দেশ স্বাধীনের সংকল্প নিয়ে সীমান্ত পাড়ি দিচ্ছে প্রশিক্ষণ নেবার জন্যে। বাংলাদেশ সেনা কর্মকর্তা আর ভারতীয় সেনাকর্মকর্তারা মিলে তাদের ট্রেনিং দিচ্ছেন। ছাত্র,শ্রমিক,কৃষক,সবাই এক কাতারে দাঁড়িয়ে মাতৃভূমিকে শত্রুমুক্ত করার সবাইবশপথ নিচ্ছে।আমি শপথ করিতেছি যে মাতৃভূমিকে শত্রুমুক্ত করবার জন্য নিজের জীবনকে উৎসর্গ করিব। মহাসমুদ্রের গর্জনের মতো চারিদিকে শ্লোগান উঠছে জ-য় বা-ং লা। একদিকে এমন আনন্দের খবরে বুক ভরে ওঠে আবার অন্য দিকে ভয়ংকর এক খবরে সবাই ভয়ে আর আতংকে কিংকর্তব্যবিমূঢ়। পাক আর্মিরা নাকি যুদ্ধাহত সৈন্যদের রক্তের প্রয়োজনে উঠতি বয়সের ছেলেদের শেষ রক্তবিন্দু পর্যন্ত টেনে নিয়ে লাশগুলি নদীতে ভাসিয়ে দিচ্ছে। আমার বড় পিসির ছেলেকেও হাত আর চোখ বেঁধে নিয়ে গেছে রাজাকাররা।সে আর ফিরে আসে নি। এসব দেখে আর শুনে বড় ভাশুর খুব ভয় পেয়ে গেলেন। তাঁরও তখন উঠতি বয়সের ছেলে। বাড়ির সবাইকে ডেকে বললেন বাড়ির বড় ছেলে বাঁচলে তবেই বংশ বাঁচবে ওকে তাই ভারতে পাঠিয়ে দেয়া ছাড়া আর কোন উপায় নেই। এই বলে কারোর মতামত জানবার প্রয়োজনটুকুও আর মনে না করে আমার এক দূর সম্পর্কের দেওরের সাথে তাঁর ছেলেকে পরদিনই ভারতের পথে পাঠিয়ে দিলেন। আমি আমার কর্তাকে খুব মনোকষ্ট নিয়ে বললাম তুমি বাড়ির কাউকে ফেলে আমাকে নিয়ে আমার বাবার সাথে গেলেনা আর এখন বাড়ির বড় ছেলে বাঁচলেই বংশ রক্ষার নামে সব সমষ্যার সমাধান হয়ে গেলো? বংশ টংশ আমি বুঝিনা। বড় ভাশুর আর বড়দির কাছে যেমন তাঁদের ছেলে বাড়ির আর ছেলেরাও তাদের বাবা মার কাছে ঠিক তাই। তাঁর এসব খোঁড়া যুক্তি আমার মোটেই ভালো লাগে নি। আমার কর্তা এখন ওসব কথা থাক বলে আমাকে চুপ করিয়ে দিলো। সংসার সত্যিই এক বিচিত্র জায়গা।রাজনীতি এখানেও প্রবল।এখানেও ঈর্ষা,হিংসা,পরশ্রীকাতরতা,লোভ ক্ষোভ,স্বার্থ কিছুরই কমতি নেই।এসবের সাথে আপোষ করে অনেক সময় চলতে হয়।বুঝেও না বোঝার ভান করতে হয়।দেখেও চোখ বন্ধ রাখতে হয়। চলবে 
