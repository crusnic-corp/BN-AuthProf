মসজিদের মাইক কখনও সুসংবাদ দিয়েছে, সৃজনশীল কাজের সংবাদ দিয়েছে, কোনো মুমূর্ষূ রুগীকে হাসপাতালে নেয়ার অনুরোধ জানিয়েছে, এমন কোনো নজির আছে? নেই। বরং মসজিদের মাইক দিয়ে ‘তৌহিদী জনতা’কে ডাক দিয়ে নারায়ে তাকবীর-আল্লাহু আকবর’ বলে সংখ্যালঘুর বাড়ি-ঘরে আগুন দেয়ার রেকর্ড আছে। ফেসবুক-এ কে কার ভাবমূর্তি ক্ষুন্ন করল তার বাড়ি ভাঙার ডাক দেয়ার নজির আছে। . সক্কাল বেলা মসজিদের মাইক চিৎকার করে ওঠে- একটি শোক সংবাদ! অমুকের অমুক, তমুকের তমুক অতটার সময় ইন্তোকাল করেছেন, তার নামাজে জানাজা অমুক সময় অনুষ্ঠিত হবে। যদিও দরিদ্র কেউ মরলে মসজিদ সে খবর প্রচার করে না। এরপর আছে মাইক বাজিয়ে পাড়াময় সেই সংবাদ বলে বেড়ানো। এটা যে শিশুদের ওপর কী ভয়ঙ্কর নেতিবাচক প্রভাব ফেলে সেসব এই প্যারাসাইট সমাজের নৃপতিগণ জানেন না। তারা আরও জানেন না, কুরবানীর সময় বাচ্চা বাচ্চা তালেব-ই-আলিমরা রক্তমাখা তলোয়ার, রক্ত লেগে যাওয়া পাঞ্জাবী পরে জবেহ কাজে দৌড়ে বেড়ায়। যত জবেহ, তত নেকি! ছোট ছোট শিশুদের জটলার মধ্যে দামড়া বাবা-চাচারা গরু জবেহ করে! এটাও এই সমাজে ‘ডালভাত’। ওইসব শিশুরা তার সুকুমারত্ব শিশু বয়সেই খুইয়ে বসছে। জানা কথা; হেফাজতে ইসলামের অন্ধকারাচ্ছন্ন ১৩ দফা/কানুন/হুকুমাতের অন্তত ১০টি সরকার মেনে নিয়েছে। তাদের কাছে এইসব চাওয়া অর্থহীন। তার পরও এটা জানিয়ে রাখা যে, তারা যাদের ঈমান-আক্বিদা অনুসরণ করেন, যেখানে হজ করতে যান, যে জায়গা ইসলামের জন্মস্থান, সেই সৌদি আরব রীতিমত আইন করে মসজিদে মাইকের ব্যবহার সীমিত করে দিয়েছে। কুয়েত এবং অপরাপর আরব উপদ্বীপের দেশগুলো তা আগেই করেছে। . “সৌদির ইসলামবিষয়ক মন্ত্রী আব্দুল লতিফ আল শেখের জারি করা এক সার্কুলারে দেশটির সব মসজিদে মাইকের আওয়াজ এক-তৃতীয়াংশ রাখা এবং আজান ও ইকামত ছাড়া ব্যবহার না করার নির্দেশনা দেওয়া হয়েছে। সৌদির ওই সার্কুলারটি জারি করা হয়েছে মহানবী (সা.)-এর একটি হাদিসের ভিত্তিতে, যেখানে বলা হয়েছে, ‘তোমাদের সবাই সৃষ্টিকর্তাকে নীরবে ডাকছ। কেউ কাউকে বিরক্ত করা উচিত নয় এবং (সূরা) পাঠ বা নামাজে একজনের কণ্ঠের ওপর কণ্ঠ তোলা উচিত নয় (গালফনিউজ, ২৩ মে, ২০২১)।“ . পাশের দেশ ভারতের এলাহাবাদ বিশ্ববিদ্যালয়ের উপাচার্য আদালতের রায় উদ্ধৃত করে বলেছেন, ‘কোনো ধর্মই মাইক ব্যবহার করার কথা বলে না'। তার দাবি ছিল, মাইক বন্ধ করতে হবে। তার নালিশের পর মসজিদের মাইকের শব্দ কমিয়ে অর্ধেক করা হয়েছে। মসজিদের তরফ থেকে খালিলুর রহমান জানিয়েছেন, তারা দুইটি লাউডস্পিকার অন্যদিকে বসিয়েছেন। মাইকের ভলিউম পঞ্চাশ শতাংশ কম করে দিয়েছেন। ফলে এখন আর কোনো সমস্যা নেই। সেখানে এখন দাবী উঠেছে- “হিন্দু, মুসলিম, বৌদ্ধ, খ্রিস্টান, জৈন সকলের ধর্মীয় বিষয়ে মাইকের ব্যবহার নিষিদ্ধ করা দরকার (ডয়েচেভেলে, ১৯ মার্চ, ২০২১)।“ . নয়েজ পলিউশন বা শব্দদুষণ নিয়ে আরও বিস্তারিত লেখা যায়। লাভ নেই। এই শহরের কর্মকর্তাদের অনেকেই জানেন না শব্দ মাপার একককে কী বলে! অথচ এইসব কর্মকর্তারা পাশের দেশ নেপাল-ভূটান গিয়ে দেখেও আসেন যে, সেখানে একটু জোরে কথা বললে সেখানকার সাধারণ মানুষ অবাক হয়! বিস্মিত হয়। রাগও হয়। কিন্তু এরা সেসব দেখেও শিখলেন না যে তাদের পরিচালিত এই শহরটি বা দেশটি থেকে শব্দদুষণ কমানো যায়। তারা তা না করে কী করলেন? নিজেদের কর্মস্থল-সচিবালয়ের আশে-পাশে হর্ন বাজানো নিষিদ্ধ করলেন। কড়া শাস্তির বিধান করলেন। তাদের একটিবারও মনে হলো না হাসপাতাল, স্কুল-কলেজসহ শহরের সব জায়গাতেই এই আইন বলবত করা উচিৎ। . যাক। মূল কথায় আসি। দয়া করে মসজিদে এবং রিকশায় মাইক লাগিয়ে পাড়াময় মানুষের মৃত্যু সংবাদ প্রচার বন্ধ করুন। তার জন্য মৃতের পরিবার নানাবিধ মাধ্যম ব্যবহার করতে পারে। সেই সঙ্গে রাতদিন সব ধরণের পণ্য বিক্রির অশ্রাব্য মাইকিং বন্ধ করুন। …………………... ৩ জুলাই, ২০২১
. টুয়েন্টিসেভন আপ লোকাল . ```````````````````````````````````` শালবিহার। এই ছোট্ট স্টেশনটিতে সারাদিনে যতগুলো ট্রেন যাওয়া-আসা করে লোকটি তার খোঁজ রাখে না। কেবল এই বিশেষ ট্রেনটি আসার আগে স্টেশনের একেবারে শেষপ্রান্তে সিমেন্টের বেঞ্চটাতে বসে। তার পায়ের কাছে গুটিশুটি পাকিয়ে বসে থাকে একটা কুকুর। ওর নাম নেই। লোকটা কখনও নাম দেয়ার প্রয়োজন মনে করেনি, যদিও এই কুকুরটা ছাড়া তার ঘরে আর কোনো প্রাণী নেই। . প্রথমদিকে লোকটা সময় গুনত। এখন বিকেল ৫টা। আর ঘন্টাখানেক বা দেড়ঘন্টা বাদেই ট্রেনটা আসবে। দিনও গুনত। আজ বুধবার। একসময় সময়-বার বিস্মৃত হয়। তখন মাস গুণত-এখন জুন মাস। স্টেশনের লোহার বেড়ার ধারে নাম না-জানা বড় বড় গাছের একটি কৃষ্ণচূড়া লাল হয়ে থাকবে। পরের দিকে মাসও বিস্মৃত হতে থাকে, কিন্তু রোজকার নিয়ম; ঠিক সময়ে দুজন স্টেশনে এসে বসে। ট্রেনটা লোকটার সামনে দিয়ে আরও একটু দূরে গিয়ে থেমে যায়। খুব অল্প কয়েকজন যাত্রী ওঠা-নামা করে। দুচারজন হকার হালকা সুরে ডেকে যায়। ট্রেনটা ছেড়ে যাবার পর একসময় স্টেশনটা ফাঁকা হয়ে আসে। স্টেশনে ইলেকট্রিক বাতি নেই। সিগনাল ল্যাম্পটা নিভিয়ে স্টেশনমাস্টার বিশাল শালকাঠের দরজা ভিড়িয়ে কুচি পাথর বিছানো প্ল্যাটফর্ম দিয়ে হেঁটে চলে যায়। তারপরও কিছুক্ষণ বসে থাকে লোকটা। কুকুরটা বাড়ি ফেরার জন্য উঠে দাঁড়ায়। তারপর দুজন যন্ত্রচালিতের মত বাড়ি ফেরে। . ফেরার পথে কখনও কখনও কুকুরটা এটা-ওটা করে যেন লোকটাকে সান্তনা দিতে চায়। হয়ত একটা গুবরে পোকা একখণ্ড গোবরের দলা ঠেলে নিয়ে চলেছে… কুকুরটা পা বাড়িয়ে তাকে নাড়িয়ে দেয়। মানকচু পাতার ওপর বসে থাকা ফড়িংকে ভয় দেখায়। তারপর দৌড়ে লোকটার পাশাপাশি হাঁটতে থাকে। বৃষ্টি-কাদার মধ্যে খুব ধীরে ক্যাম্বিসের জুতোয় হালকা শব্দ তুলে লোকটা হাঁটে। রোজকার নিয়ম। ঘরে ফিরে লোকটা হ্যারিকেন জ্বালায়। তারপর টিনের ঘরের বারান্দায় বসে থাকে চোখ মুদে। রাত আটটা-নয়টা বাজলে কুকুরটা রান্নাঘরের থালাবাটিতে শব্দ করে। লোকটা উঠে যায়। দুজন পাশাপাশি বসে ভাত খায়। কুকুরটা নিজের থালা ধুতে পারেনা বলে করুণ চোখে অপরাধীর মত তাকিয়ে থাকে।রাত আরও গভীর হলে টিনের চালে বৃষ্টির একটানা শব্দে লোকটা ঘুমিয়ে পড়ে। আসলে ঘুমায় না। চোখ বন্ধ করে ফেলে আসা জীবনের পথ-ঘাট আর সকল চেনা-অচেনা মানুষের সাথে কথা কয়। নিঃশব্দে। . আরও একটা দিন পেরিয়ে যায়। তারপর বিকেল হয়। একটু পরেই ৬টা বাজবে। দুটি প্রাণী যন্ত্রচালিতের মত বেরিয়ে যায়। সিমেন্টের বেঞ্চটাতে বসে। কুকুরটা কুণ্ডলি পাকিয়ে শুয়ে থাকে। স্টেশনমাস্টারই শুধু লোকটাকে চেনে। প্রথম প্রথম এটা-ওটা কথা হতো। এখন আর হয় না। রোজকার মত ট্রেনটা শব্দ করে স্টেশনে ঢোকে। রোজকার মত অল্প কয়েকজন যাত্রী ওঠা-নামা করে। ট্রেনটা হুইসেল বাজিয়ে ছেড়ে দেয়। সোজা রেললাইন আকাশের কার্ণিশে মিশে গেছে। সেদিকে ট্রেনটা ছোট হতে হতে এক সময় বিন্দু হয়ে মিলিয়ে যায়। তখন চারিদিক নিঃশব্দ। স্টেশনমাস্টার চলে গেছে। লোকটা রোজকার নিয়মে সেই শেষ বিন্দু থেকে চোখ ফিরিয়ে ক্যামেরা প্যান করার মত পুরো স্টেশনটা দেখে নেয়। ফাঁকা। ওই দুটি প্রাণী ছাড়া আর কেউ নেই…তারপর বাড়ির পথ ধরে, কিন্তু আজ হঠাৎ করেই লোকটার চোখ আটকে যায়। স্টেশনমাস্টারের কামরার কাছে কে যেন দাঁড়ানো। লোকটা ভাবতে থাকে-হয়ত কারও জন্য অপেক্ষা করছে। চোখ ফিরিয়ে মাথা নিচু করে বসে থাকে। . রোজকার নিয়েমে কুকুরটাই আগে উঠে দাঁড়ায়। আজও তাই করল। লোকটা মাথা তুলে দাঁড়াতেই দেখল এক মধ্যবয়সী নারী খুব কাছে দাঁড়ানো! অন্ধকার হয়নি, তবে মেঘ করায় চারিদিক আবছা হয়ে এসেছে। মুখটা পরিষ্কার দেখা যায় না। নারীটি আরও কাছে চলে আসে। লোকটা এবার সোজা নারীটির দিকে তাকায়! ডিম্বাকৃতি মুখের আদল। কয়েকগাছি চুল পেকেছে। চিকণ ফ্রেমের চশমাআঁটা মুখটা নিশ্চল কিন্তু ঠোঁটদুটো তির তির করে কাঁপছে….হাতের মুঠি আলগা করে নারিটি। থপ করে ব্যাগটা কুচিপাথরের উপর পড়ে… মুহূর্তে সারা শরীরে রক্তের হুটোপুটি লেগে যায় লোকটার… হৃদস্পন্ধন বেড়ে যায়….নারীটি ছোট্ট করে বলে- বাবা! মুহূর্তে লোকটার দাঁড়িয়ে থাকা শরীরটা দৌড় দিতে চায়, পারে না। পাদুটো যেন সিমেন্টজমানো। কুকুরটা দুজন মানুষের দিকে যুগপত দেখে বুঝতে চেষ্টা করে…. . হঠাৎই চারিদিকের নৈঃশব্দ ভেঙে পড়ে। ভ্যায়োলিন, বাঁশী আর সারেঙ্গির মিলিত সুরের মূর্চ্ছণা। লোকটার বুকে এসে পড়ে নারীটি। কতক্ষণ সেভাবে থাকে কেউ মনে করতে পারে না। তারপর যেদিকে ট্রেনটা রোজকার নিয়মে বিন্দু হয়ে মিলিয়ে যায়, সেই দিকে একটা সিঁড়ি দেখতে পায় ওরা। ফুলে ফুলে ছেয়ে আছে সিঁড়িটা। তিনজন হাঁটতে হাঁটতে সেই সিঁড়ি বেয়ে উঠে যায়….রাশি রাশি ফুলে মোড়া সিঁড়িতে হাঁটলে শব্দ হয় না। আরও দূরে যেখানে আকাশের কার্ণিশ, তার পরে আর সিঁড়িটা দেখা যায় না। কোনো এক অজানায় মিলিয়ে গেছে….। ........................... ২ জুলাই, ২০২১
ঠিক আছে, সাধারণ মানুষ করোনার ভয়াবহতা নিয়ে সচেতন নয়। অধিকাংশই মাস্ক পরে না। ধর্মান্ধরা করোনায় বিশ্বাস করেনা বলে পরে না। সচেতন মানুষরাও নাক-মুখ মাস্কে ঢাকার বদলে থুতনিতে ঝুলিয়ে রাখে। ঈদে, লকডাউনে গাদাগাদি করে বাড়ি ফেরে। সামাজিক দূরত্বে বালাই নাই (এটা বাঙালির জাতিগত সমস্যা)....তাই বলে চোঙা হাতে চ্যানেল রিপোর্টাররা "লকডাউন দেখতে বের হইছে' বলে ব্যঙ্গ করবে? কোন রুচিতে? করোনার প্রকোপ কমাতে এই যে সর্বাত্মক লকডাউন, এর আগে সরকার কী করেছে? প্রায় দেড় বছর ধরে কী প্রস্তুতি তাদের? স্বাস্থ্য অধিদপ্তরের সীমাহীন লুটপাট, চুরি-ডাকাতি, ভ্যাকসিন নিয়ে অপরিপক্ক পদক্ষেপ, আনাড়ির মত সিদ্ধান্তহীনতা, অযোগ্য লোকজনের কারণে সময়মত ভ্যাকসিন না পাওয়ায় করোনার প্রকোপ বেড়েছে এই প্রশ্নগুলো করেন না কেন? আজকে যে আর্মি নামানো হলো সেটা দ্বিতীয় ঢেউ শুরুর সঙ্গে সঙ্গে হলো না কেন? কেন সারা পৃথিবী চষেও ভ্যাকসিন আনা গেল না? কেন করোনা বিপদকে মহামারী জ্ঞান করে স্কুল-কলেজ-বিশ্ববিদ্যালয় বন্ধ রাখা হলেও সকল মাদরাসা খোলা? কেন গণপরিবহন নিয়ে বিচিত্র তামাশা হল? একটা সিট বাদ রাখলেই কি নিরাপদ? লাক্সারি বাস ছাড়া কোনো বাসেই স্যানিটাইজার থাকল না? এরকম ডজন ডজন অযোগ্যতা দেখিয়ে দেয়া যায়। থাক সে কথা। কারখানা খোলা রেখে অফিস বন্ধ নিয়ে আর না বলি। যখন জানা গেল সারা বিশ্বে শুধু লকডাউন নয়, ব্যাপক হারে টিকা দিয়েই করোনা নিয়ন্ত্রণ করা হয়েছে বা হচ্ছে। তখন টিকা দেওয়ার কাজকেই কেন সর্বোচ্চ গুরুত্ব দেয়া হল না? ইয়োরোপ এখন প্রায় করোনাশূন্য। তার কারণ তারা বয়সভিত্তিক প্রায় সকলকেই টিকা দিয়েছে। বাদ দিন ইয়োরোপ। চার মাস আগেই বাড়ির ধারের ভুটান ৬২.৮ % টিকা দেয়া শেষ করেছে। মালদ্বীপ ৯৩%, ভারত ২২.৮%, শ্রীলঙ্কা ১৫.৭% নেপাল ১১.৪% টিকা দিয়ে ফেলেছে। চীন, যুক্তরাষ্ট্র, জার্মানি, ইতালি ৮০ থেকে ৯৬% কমপ্লিট করেছে। আর যুক্তরাজ্য? তাদের ১০০% দেওয়া শেষ! বাংলাদেশে কত পার্সেন্ট? মাত্র ৫.৮%! মেরে-কেটে ৯৮ লাখ বা কোটি খানেক মানুষ টিকার আওতায় এসেছে। কেন? একে তো টিকা কেনা, বণ্টন, মালিকানা এইসব নিয়ে বেশুমার চুরি-ডাকাতি হয়েছে, তার উপর আছে ঐতিহ্যবাহী আমলাতান্ত্রিক প্যাঁচ। এইসব প্যাঁচ না কষলে আবার বিশষ্টজনদের বিদ্যেবুদ্ধির বিচ্ছুরণ ঘটে না! ইন্টারনেটে এনআইডি জন্ম তারিখসহ চোদ্দগুষ্টির বয়ান দিয়ে রেজিস্ট্রেশন করতে হবে! তার আবার রিটার্ন মেসেজ আসতে হবে! সেইসব জটিল কাজগুলো কত পার্সেন্ট মানুষ করতে পারে? দেশের কত পার্সেন্ট মানুষ নিয়মিত ইন্টারনেট ব্যবহার করে বা করতে পারে? কেন, রাস্তায় ক্যাম্প বসিয়ে গণহারে চল্লিশোর্ধ মানুষদের টিকা দেওয়া গেল না? ইয়োরোপ তো পেরেছে। তারা হাসপাতালে টিকা দেয়ার পাশাপাশি প্রত্যেকটা ট্রাফিক পয়েন্টে গাড়িতে টোকা দিয়ে জিজ্ঞেস করেছে। 'টিকা দেওয়া হয়নি' শুনে ওখানেই তাকে টিকা দিয়েছে। টিকা দেওয়ার জন্য তো এয়ারটাইট রুমের দরকার ছিলো না! আজকে সর্বোচ্চ রেকর্ড ১৪৩ জনের মৃত্যু দেখে শিহরিত হচ্ছেন? কালকে বা আরও পরে এই সংখ্যা যখন আরও বাড়বে তখন কী করবেন? মূর্চ্ছা যাবেন? যারা দিন আনে দিন খায়, তাদের কতদিন লকডাউনে রাখবেন? কতজনকে গ্রেপ্তার করবেন। করোনায় প্রায় আড়াই কোটি মানুষ নতুন করে বেকার হয়েছে। এদের জন্য কি করেছেন? গার্মেন্ট সেক্টরে গত বছর ৫ হাজার কোটি প্রণোদনা দিয়েছেন। এবারও দেবেন। আর যারা গতরখাটা মজুর তাদের জন্য কি ব্যবস্থা? কিসসু নেই। তারা কি নির্দেশনা খেয়ে বাঁচবে? তার পরও আপনারা আমলাতান্ত্রিক ঘেটুগিরি থামাবেন না। লাভালাভির বাণিজ্যও ছাড়বেন না? এই প্রশ্নগুলো কে তুলবে? কেন তোলা হয় না?
ব্যাটারিচালিত রিকশা তুলে দেয়ার তুঘলকি স্বেচ্ছাচার নিয়ে লেখাটা 'সংবাদ'-এ। এইসব লেখা খুব একটা কার্যকর হবে না যতক্ষণ না রাস্তায় এই অন্যায়ের বিরুদ্ধে আন্দোলন বেগবান না হবে।
ঐতিহাসিক হুল-দিবস এর শ্রদ্ধাস্মরণ। ````````````````````````````````````````````````` আসেন মে 'সার্জম সাকাম' পটম গিরৗ আঠারশ পঞ্চান্ন সালেরে ৩০শা জুনরে হাতাওয়াবন কীরৗ। সির্জও আবন হুল ... ১ আজ ৩০ জুন হুল দিবস। বাঙালিরা হুল চেনে না। বাঙালিরা বলি ‘সাঁওতাল বিদ্রোহ দিবস’। আমি মনে করি ভারতবর্ষ ইংরেজের পদানত হওয়ার পর বিভিন্ন সময়ে ভারতবর্ষের বিভিন্ন কোণে কোণে বিদ্রোহ ধূমায়ীত হয়েছে। দামামা বেজে উঠেছে, কিন্তু সত্যিকারের বিদ্রোহ বা গণযুদ্ধ আরম্ভ করে সাঁওতালরা। সত্যিকারের গেরিলা যুদ্ধ করে ইংরেজদের শাসনকে আক্ষরিক অর্থেই চ্যালেঞ্জ করে সাঁওতাল বিদ্রোহ, তথা হুল। বিশেষত সিঁধু-কানু দুই ভাইয়ের ইতিহাস বিবৃত হলেও ওই এক পরিবার থেকেই ছয় ভাইবোন (সিধু,কানু,বিরসা,চাঁদ,ভৈরব,আর দুই বোন ফুলমনি এবং ঝানু মুর্মু ) নেতৃত্ব দেয়। সংগঠিত করে পৃথিবীর ইতিহাসে বিরল দৃষ্টান্ত। এদের ডাকে একত্রিত হয়েছিল চারশত গ্রাম আর সেই সব গ্রামের হাজার হাজার মানুষ। (বইটি সাধু ভাষায় লিখিত বলে সেখান থেকে কপি করায় সেই ভাষারীতি রেখে দেওয়া হলো) ২ ১৮৫৫ খ্রিষ্টাব্দের ৩০শে জুন সিদু-কানুর গ্রাম ভাগনাদিহিতে চারিশত গ্রামের প্রতিনিধি হিসেবে প্রায় দশহাজার সাঁওতাল সেই সভায় উপস্থিত হয়। এই সভার প্রথমে সিদু ও তাঁহার পর কানু কক্তৃতা করেন। দুই নায়কের বক্তৃতায় দীর্ঘকালের সঞ্চিত ক্রোধ ফাটিয়া পড়িতে থাকে। তাঁহারা একে একে বলিলেন সাঁওতাল-জীবনের দুঃখের কাহিনি, ইংরেজ-জমিদার-মহাজন-পুলিশের অত্যাচারের কাহিনি, জমিদার-মহাজনদের নিকট সাঁওতালদের সপরিবারে দাসত্বের কাহিনি, তাহাদের দ্বারা সাঁওতালদের স্ত্রী-কন্যার-ইজ্জতনাশের কাহিনি। অসহনীয় দৃঃখ-লাঞ্ছনার ভারে পীড়িত, আজন্মপদদলিত দশ সহস্র সাঁওতাল গর্জিয়া উঠিল। তাহারা সংকল্প গ্রহণ করিল। ৩ যদিও সুপ্রকাশ রায়-এর মত ঐতিহাসিক লিখেছেন ‘মূল বিদ্রোহ সংঘটিত হয় ১৮৫৫ সালে, কিন্তু উইকিপিডিয়া কোত্থেকে এরও আগের কিছু তারিখ উল্লেখ করে, যেমন ১৭৮০,১৮১১, ১৮২০, ১৮৩১ সালেও সাঁওতাল বিদ্রোহ হয়ছিল। আগেই বলেছি; এইসকল ছোট ছোট বিদ্রোহ আদপে বিদ্রোহ ছিল না। এগুলো ছিল আন্দোলন। কোনো একটা ইস্যুতে আন্দোলন। সত্যিকারের মহাবিদ্রোহ ওই ১৮৫৫ সালেই। এ সম্পর্কে আরও তথ্য- "১৮৫৫ সালেই যে সাঁওতাল বিদ্রোহের সূচনা তা নয়, এর আরও ৭৫ বছর আগে ১৭৮০ সালে সাঁওতাল জননেতা তিলকা মুরমুর (যিনি তিলকা মাঞ্জহী নামে পরিচিত) নেতৃত্বে শোষকদের বিরুদ্ধে সাঁওতাল গণসংগ্রামের সূচনা হয়। তিনি সর্বপ্রথম সাঁওতাল মুক্তিবাহিনী গঠনের মাধ্যমে পাঁচ বছর ধরে ইংরেজ শাষকদের বিরুদ্ধে সংগ্রাম চালান। ১৭৮৪ সালের ১৭ জানুয়ারি তাঁর তিরের আঘাতেই ভাগলপুরের ক্লিভল্যান্ড প্রাণ হারান। ১৭৮৫ সালে তিলকা মাঞ্জহী ধরা পড়েন এবং তাঁকে ফাঁসি দেওয়া হয়। পরবর্তী সময়ে ১৮১১ সালে বিভিন্ন সাঁওতাল নেতার নেতৃত্বে দ্বিতীয়বার গণ-আন্দোলন গড়ে তোলা হয়। এরপর ১৮২০ সালে তৃতীয়বার এবং ১৮৩১ সালে চতুর্থবার সাঁওতাল গণসংগ্রাম গড়ে ওঠে।" ৪ যা হোক, ৩০ শে জুন তারিখের সমাবেশ হইতেই “সমতল ক্ষেত্রের উপর দিয়া কলিকাতাভিমুখে অভিযানের সিদ্ধান্ত ঘোষণা করা হয় এবং ১৮৫৫ খ্রিষ্টাব্দের ৩০ শে জুন কলিকাতার দিকে এই বিপুল অভিযান আরম্ভ হয়। এই অভিযানে কেবল মাত্র নেতৃবৃন্দের দেহরক্ষী বাহিনীর সংখ্যাই ছিল প্রায় ত্রিশ হাজার। সাঁওতালগণ গৃহ হইতে যে খাদ্য সঙ্গে লইয়া আসিয়াছিল তাহা যত দিনে শেষ হয় নাই, ততদিন অভিযান সুশৃঙ্খলভাবেই চলিয়াছিল। কিন্তু রসদ শেষ হইবার পর পরিচালকহীন ক্ষুদ্র ক্ষুদ্র সশস্ত্র দলগুলি অত্যন্ত বিপজ্জনক হইয়া উঠে। ইহার পর লুণ্ঠন অথবা বলপূর্বক খাদ্য-কর সংগ্রাম অপরিহার্য হইলে নেতৃবৃন্দ দ্বিতীয় পন্থাই উচিত বলিয়া মনে করেন, কিন্তু সাধারণ সাঁওতালগণ অবলম্বন করে প্রথম উপায়টি।“ বিদ্রোহী বাহিনী পাঁচক্ষেতিয়ার বাজারে আসিয়া উপস্থিত হয়। এই বাজারে মানিক চৌধুরী গোরাচাঁদ সেন, সার্থক রক্ষিৎ, নিমাই দত্ত ও হিরু দত্ত নামে পাঁচজন কুখ্যাত বাঙালি মহাজন ব্যবসায়-কেন্দ্র স্থাপন করিয়া সাঁওতালদের শোষণ-উৎপীড়ন চালাইতেছিল। বিদ্রোহীগণ ইহাদের পাঁচজনকেই হত্যা করিয়া প্রতিশোধ গ্রহণ করে। ৫ আট মাসব্যাপী বিদ্রোহের শেষ পর্যায়ে লেফটেন্যান্ট ফেগানের পরিচালিত ভাগলপুরে হিল রেঞ্জার্স বাহিনীর হাতে সাঁওতালদের পরাজয় ঘটে। সিধুকে ভগনাডিহি গ্রামে গুলি করে হত্য করা হয়। সাঁওতাল বিদ্রোহের মহান নেতা কানুকে ইংরেজ উপনিবেশবাদীরা ফাঁসি দেয় ১৮৫৬ সালের ২৩ ফেব্রুয়ারী ৷ তাঁর বয়স তখন মাত্র ছত্রিশ বছর৷ ৫২টি গ্রামের ২৫১ জনের বিচার হয়। তাদের মধ্যে সাঁওতাল ১৯১, ন্যাস ৩৪, ডেম ৫, ধাঙ্গড় ৬, কোল ৭, গোয়ালা ১, ভূঁইয়া ৬ ও রাজোয়ার ১। সাঁওতাল বিদ্রোহের নেতৃত্ব যে শুধুই সিধু-কানু বা চান্দ-ভাইরোরা দিয়েছেন তা নয়, ব্রিটিশ সেপাইরা ফুলো মুরমুকে নৃশংসভাবে ধর্ষণ ও হত্যা করে তাঁর লাশ রেললাইনে ফেলে রেখে যায়। ইতিহাসের প্রথম বীরাঙ্গনা হিসেবে সাঁওতাল জাতিসত্তা তাঁকে আজও শ্রদ্ধাভরে স্মরণ করে। অবশেষে ১৮৫৬ সালের ফেব্রুয়ারির প্রথম সপ্তাহে ইংরেজদের সঙ্গে লড়াইয়ে সিধু নিহত হন এবং দ্বিতীয় সপ্তাহে কানুকে ফাঁসি দেওয়া হয়। কার্ল মার্কস তার 'Notes on Indian History'-এ সাঁওতাল বিদ্রোহকে 'গেরিলা যুদ্ধ' হিসেবে আখ্যায়িত করেছেন। ৬ আমার ৩১ মে তারিখে লেখা পোস্ট, যা আমার বই "উপমহাদেশের কৃষক বিদ্রোহ - ব্রিটিশবিরোধী গণতান্ত্রিক সংগ্রামের গৌরব আলেখ্য" থেকে কিছু অংশ- “একজন দারোগা অন্যায়ভাবে কতিপয় সাঁওতালকে গ্রেপ্তার করিয়া থানায় লইয়া যাইতেছিল। পথে বিদ্রোহীরা তাহাদিগকে আটক করিয়া তাহাদের নায়ক সিদু ও কানুর নিকট লইয়া যায়। এইভাবে কাজে বাধা পাইতে দারোগাটি অভ্যস্ত ছিল না। সে ক্রোধে আত্মহারা হইয়া চিৎকার করিয়া উঠিল : ‘কে তুই সরকারি কার্যে বাধা দিস্!’ একজন বলিলঃ ‘আমি কানু, এ আমার দেশ।’ দ্বিতীয় জনবলিল : ‘আমিসিদু, এ আমার দেশ।’ *** দারোগা পূর্বে কখনো এরূপ উত্তর শোনে নাই। সাঁওতাল জনতা ক্রমশই স্ফীত হইতে লাগিল এবং নায়কদের নির্দেশে ধৃত সাঁওতালগণকে মুক্ত করিল। তৎক্ষণাৎ দুই ভ্রাতার (সিদু ও কানুর) মন স্থির হইয়া যায়। কানু চিৎকার করিয়া ঘোষণা করেন : “হুল (বিদ্রোহ) আরম্ভ হইয়া গিয়াছে। চারিদিকে শালের ডাল পাঠাইয়া দাও। এখন আর দারোগা নাই, হাকিম নাই, সরকার নাই। আমাদের রাজা আসিয়া গিয়াছে।” “রাজা-মহারাজদের খতম কর! দিকুদের (বাঙালি মহাজনদের) গঙ্গা পার করিয়া দাও! আমাদের নিজেদের হস্তে শাসন চাই!” হুল বিদ্রোহ বা সাঁওতাল বিদ্রোহ দিবসের শ্রদ্ধাঞ্জলি শেষ করব সাঁওতাল ভাষার কবি মনোজীত মুর্মুর লেখা একটি কবিতা দিয়ে- .............................................. || আলিঞ গে সিধু কানু || মূল কবিতাঃ মনোজীত মুর্মু ------------------------ আসেন মে 'সার্জম সাকাম' পটম গিরৗ আঠারশ পঞ্চান্ন সালেরে ৩০শা জুনরে হাতাওয়াবন কীরৗ। সির্জও আবন হুল ... সানাম মানমি কঃ তাঁহেন কানা চুমুল। এন হঁবন তেঁঙ্গো না থারে থার, বার জাঙা লাহাকাতে আড়াগাবন সেঁঙেল সার। আলিঞ দ সিধু- কানু, অড়ারে দ মিৎ চুপুৎ জমাঃ বানু, এন হঁ বন সাব আ আঁ-সার, সাব আবন তাড়ওয়ারী ̶ তুঞ কওয়াবন ইংরেজ, মাঃ কওয়াবন বায়রী। মায়াম লিঁজি কানা যাওদিন, এম হঁ ক হিজুঃ কানা সারাদিন। মায়াম লিঁজি রেহঁ, জিইউ চালা রেহঁ, সুখবন সাঁওয়ারা এনতে রেহঁ। ভাবানুবাদঃ || আমরা দুজন সিধু কানু || ------------------------------------ আঠারোশ পঞ্চান্ন তিরিশে জুন নিয়ে যাও শালপাতায় মোড়া নিমন্ত্রণ। বিদ্রোহ হল শুরু হুল - বনবাসী জনগণ ভয়েতে আকুল। বনমাঝে দাঁড়াইনু সবে সারে সার, ঘরে ঘরে বাড়ন্ত খাবার দাবার। সাহসে করিয়া ভর বাড়াইয়া জানু। সদলে এগিয়ে যাই মোরা সিধু-কানু। ধর ধনু-তির, ধর তরবারি, আগুনের ফলা ধর তাড়াতাড়ি - দাও বিঁধে, ফেল কেটে বৈরীসেনা কর শেষ। সারা দিনমান করব রক্ত-স্নান, জীবনের পণ-- সুখেরই সন্ধান, লক্ষ্য মোদের-- দুঃখের অবসান, চিরতরে হবে স্বাধীন মোদের দেশ। .................. মনজুরুল হক ৩০ জুন, ২০২১ মার্জনাঃ গত বছরের লেখা। এবার সময়-দেহ-মন পারমিট করল না।
এমনিতেই আমাদের মেমোরি গোল্ডফিস-এর মত। অ্যাকুরিয়ামের অন্য পাশ থেকে ঘুরে এলেই সব ভুলে যাই! রয়েছে আপারচেম্বার হার্ডডিস্কে জাঙ্ক ফাইলের লোড। তার উপর একেকটা লোমহর্ষক ঘটনাকে সুপারসিড করার জন্য আরও ভয়াবহ ঘটনার স্টোরেজ। আসুন নিকট অতিতের কিছু ঘটনা মনে করা যাকঃ * ১। ২৮ মার্চ, ২০২০- মনিরামপুরে মাস্ক ব্যবহার না করায় শুক্রবার তিন বৃদ্ধকে জনসম্মুখে কান ধরিয়ে দাঁড় করিয়ে শাস্তি দেন সহকারী কমিশনার-(ভূমি) সাইয়েমা হাসান। মনে আছে? ছবিতে দেখুন; কী নিষ্পাপ খোমা। ২। ‘ভাই' সম্বোধনে সাংবাদিকের ওপর ক্ষেপলেন ইউএনও শফী উল্লাহ। এই ছবিটাও কী নিপাট ভদ্দরনোক। ৩। এপ্রিল ২৭, ২০২১। ‘স্যার’ না বলায় সাংবাদিকদের ওপর ক্ষেপে গেলেন চিকিৎসক। (এর প্রফাইল ছবি পাওয়া গেল না)। ৪। ইউএনওকে 'স্যার' না বলায় বিশ্ববিদ্যালয়ের শিক্ষার্থীকে হেনস্তা করেন ওসি। এনার প্রফাইলটা দেখুন। ৫। ১৬ এপ্রিল, ২০২০। ‘স্যার’ না বলায় সাংবাদিকের সঙ্গে ইউএনও'র অশালীন আচরণ। ৬। ১০ জানুয়ারি ২০১৮। ‘ম্যাডাম’ না বলায় স্থানীয় এক সংবাদকর্মীর ওপর চটে গেলেন পাবনার বেড়া উপজেলার নির্বাহী কর্মকর্তা (ইউএনও) ফারজানা খানম। এর প্রফাইল দেখুন। কী স্মার্ট! ৭। ১২ মে, ফেঞ্চুগঞ্জ, সিলেট। ‘দিদি’ ডাকায় লাথি দিয়ে মাছ বিক্রেতার মাছ ড্রেনে ফেলে দিলেন সহকারি কমিশনার (ভূমি) সঞ্চিতা কর্মকার। ৮। ২৩ সেপ্টেম্বর ২০১৬। ময়মনসিংহ। ময়মনসিংহের সদ্য সাবেক জেলা প্রশাসক মুস্তাকীম বিল্লাহ l মাথায় মুকুট। পরনে আসকান। ভারী নকশা করা চেয়ার। যেন সিংহাসনে আসীন রাজা। বদলির পর ময়মনসিংহ থেকে বিদায় নিয়েছেন মুস্তাকীম বিল্লাহ। সরকারি-বেসরকারিভাবে ৩৫টি সংবর্ধনা দেওয়া হয়। কোনোটিতে তিনি একা, কোনোটিতে সপরিবার হাজির হন। এসব সংবর্ধনায় অন্যান্য উপহারের পাশাপাশি সোনার কোটপিন ও রাজার পোশাকও দেওয়া হয় তাঁকে। ৯। ২৫ আগস্ট, ২০১৯। জামালপুর জেলা প্রশাসক (ডিসি) আহমেদ কবীর। কিছুদিন আগে পিয়ন পদে চাকরি দিয়েছিলেন এক যুবতীকে। অবশেষে নিজ কামরায় তার সঙ্গে যৌনসংসর্গে লিপ্ত হন। সেই যৌনকর্মের ভিডিওটি ভাইরাল হয়েছিল। হ্যাস্যজ্জ্বল প্রফাইল! ১০। ১৭ মে, ২০২১। বগুড়া আদমদীঘি উপজেলার নির্বাহী কর্মকর্তা সীমা শারমিন। উপজেলা চত্বরে লাগানো ফুল গাছের পাতা খাওয়ায় ছাগলকে আটকে রেখে তার মালিকের অনুপস্থিতিতে ভ্রাম্যমান আদালত বসিয়ে দুই হাজার টাকা জরিমানা করেছিলেন এই প্রজাতন্ত্রের ‘নিবেদিতপ্রাণ’ কর্মকর্তা। ছাগলের মালিক এই জরিমানা দিতে অপারগতা প্রকাশ করলে ছাগলটিকে পাঁচ হাজার টাকায় বিক্রি করে জরিমানার টাকা আদায়ের অভিযোগ করেছেন ঐ ছাগলের মালিক! …………………………………………………………………... ‘আমলা’ একটি পোশাকী নাম। যাদেরকে আমলা বলা হয় তারা দেশের সবচেয়ে শিক্ষিত জনগোষ্ঠি। প্রজাতন্ত্রের সংবিধানমতে এরা ‘প্রজাতন্ত্রের কর্মচারী’, অর্থাৎ জনগণ যেহেতু প্রজাতন্ত্রের মালিক, সেহেতু এরা জনগণের সেবাদানকারী কর্মচারী, এবং সোজা বাংলায় ‘জনগণের চাকর’। কিন্তু সরকার যেহেতু ক্ষমতা বদলের সময় তাদের তোল্লাই দেয়া সাহায্য নেয়, দুর্নীতি, লুটপাট, ক্রয়বাণিজ্য, কমিশনবাণিজ্য, প্রমোদভ্রমণ, অন্যায়কে চাপা দেওয়াসহ নানাবিধ ‘শৈল্পিক কর্মকাণ্ড’ সংঘটনের সময় তাদের মাধ্যমেই ঘটাতে হয়, তারাও সেই সুযোগে সরকারের কাছে ‘জামাই-আদর’ আদায় করে নিয়েছে। বাংলাদেশের জন্মের পর থেকে ক্ষমতার দাপট দেখিয়ে আসছে আমলারা। সেটা এখন অপ্রতিরোধ্য এবং প্রকাশ্য। দেশে আর কখনও প্রজাতন্ত্রের কর্মচারীদের এতটা দৌরাত্ম ছিলো না। শিশুর হাত থেকে চকলেট কেড়ে খেয়ে শিশুর কাছে ধরা পড়ে গেলে যে দশা হয়, প্রশাসনে এখন সেই দশা-যদি শিশুটা বলে দেয়! ইজ্জত থাকবে?
কয়েকদিন ধরেই একটু জ্বর আর শ্বাসকষ্ট ছিল। আজ বেড়ে গেলে সুমন চট্টোপাধ্যায়কে কলকাতায় এসএসকেএম হাসপাতাল ভর্তি করা হয়েছে। করোনা টেস্টও করা হয়েছে। তবে এখনো রিপোর্ট আসেনি। ধারণা করা হচ্ছে তাকে করোনাভাইরাস আক্রান্ত করেছে। এসএসকেএম-এর উডবার্ন ওয়ার্ডের ১০৩ নম্বর কেবিনে ভর্তি রয়েছেন। আজ সকালেই তার কোভিড পরীক্ষা করা হয়েছে। রিপোর্ট আসেনি। অক্সিজেন স্যাচুরেশন ৯০ এর নীচে নেমে গেছিল। তারপরেই চিকিৎসকরা তাকে ভর্তির সিদ্ধান্ত নেন। সুমনের মাধ্যমেই আমরা বব ডিলন, পিট সিগারকে চিনেছিলাম। তিনি আমাদের স্মৃতি-কোঠায় নাড়া দিয়ে গেয়ে উঠেছিলেন- হঠাৎ রাস্তায় আপিস অঞ্চলে হারিয়ে যাওয়া মুখ চমকে দিয়ে বলে- বন্ধু কী খবর বল, কতদিন দেখা হয়নি! এরপর আরও আরও কালজয়ী সৃষ্টি আছে তাঁর। এক 'তোমাকে চাই' গেয়েই স্টপ করে দিলে আর কিছু লাগত না। তার পরও গায়ের লোম খাড়া করে দেয়ার মত গেয়েছিলেন- সঞ্জীব পুরোহিত হাঁটছেন....! তাঁর রাজনৈতিক উত্থান-পতনের পর আকর্ষণ কমেছিল সন্দেহ নাই। প্রথমদিকে নিজেকে নক্সালপন্থী বলতেন। আদপে তা ছিলেন না। তাঁর শেষ যে সাক্ষাতকারটা শুনেছি, সেখানে বাংলাদেশ নিয়ে অশেষ কষ্ট আর ক্ষোভ ছিল। তাকে এখানে অপমান করা হয়েছিল। সেই কষ্টে বলেছিলেন; 'আর কোনোদিনও বাংলাদেশে যাব না'! আমরা লজ্জিত সুমনবাবু। আপনি ফিরে আসুন। আপনার সাদাসিদে ছোট্ট ঘরটিতেই ফিরুন।
পরামর্শ চাই: সাধারণত গভীর রাতে লেখালিখি করি। যদি তা নাও করি তবুও রাত ৩/৪টার আগে ঘুম আসেনা। পিল খাই। Zolium 0.5 বা Zolax 0.5 একটা। তারপর মোবাইলে একটা মিউজিক ছেড়ে ঘুমিয়ে পড়ি। সমস্যা হলো ঠিক ৩ থেকে সাড়ে ৩ ঘন্টা পর ঘুম ভেঙে যায়! এরপর উঠে হেঁটে বেড়াই ঘরময়। এরপর সারাদিন হ্যাংওভার মত। ঝিমুনি। বিকেলে/সন্ধ্যেয় প্রবল ঘুম আসে। হার্টের ডক্টর বলেছিল-'যখনই ঘুম আসবে ঘুমায়ে পড়বেন'। সেটা মেনে ঘুমাই। এই ঘুমটা ৪ ঘন্টা মত হয়। আর সেটা হয় বলেই আবার রাতে ঘুম আসে না। তিন বেলা সাধারণত ডিম, সব্জি, ডাল, মাছ এসব খাই। ভাত সপ্তায় একদিন। ইচ্ছে করলে সন্ধ্যের ঘুমটা বাইপাস করা যায় হাঁটাহাঁটি করে। করোনাকালে সেটাও কমে গেছে। বাইরে হাঁটার যায়গা নেই। বুঝতে পারি; সন্ধ্যেয় না ঘুমালে রাতে ঘুম আসত, কিন্তু যদি না আসে তাহলে তো ২৪ ঘন্টায় মোটে ৩ ঘন্টা ঘুম হলো! বাসায় অনেক কাজ করি, তবে তা ঘাম ঝরানোর মত না। ইয়োগার ধৈর্য নেই। শ্বাস-প্রশ্বাসের জন্য মাঝে মাঝে 'প্রণায়ম' করি। উদ্বেগ, দুঃশ্চিন্তা, প্যালপিটেশন এসব তো নিত্য সঙ্গী! কী করা যায়?
মগবাজার ভবন-বিস্ফোরণ একটা 'স্যাম্পল' মাত্র। অপরিকল্পিত গ্যাস লাইন, ভয়াবহ কারেন্ট-জঞ্জাল কিংবা বিল্ডিংকোড না-মানা স্বেচ্ছাচারিতা, অথবা বোমা বানাতে গিয়ে, কিংবা অর্ন্তঘাতমূলক, যা-ই ঘটেছে আপনি জানবেন না। উত্তর পাবেন- 'তদন্ত শেষ না করে বলা যাবে না'। এই তদন্ত, এটা কবে শেষ হবে? এই প্রশ্নের উত্তরও পাবেন না, কারণ আপনার হার্ডডিস্ক ততদিনে জাঙ্ক ফাইলে ভরে উঠেছে। আপনি বিস্মৃত হয়েছেন। নীমতলীর দুর্ঘটনা কি মনে পড়ে? চট্টগ্রামের ফ্লাইওভারের গার্ডার ধ্বস? খালি সাভার নামটা মনে পড়লেই বোঝেন ১১শ মানুষ মরে গেছিল। সংখ্যাটা বেশি বলেই মনে পড়ে। আর কিছু না। আপনি যে ঢাকা নামক একটা জ্যান্ত বোমার ওপর বসে আছেন সেটাও টের পাননা এসি, প্রাডো, লেক্সাস থাকায়। এখনও শাহবাগে ফুল বিক্রি হয়। ডিভাইডারের ফেন্সিং আপনাকে রাস্তার ওপাশে যেতে দেয় না। আপনিও বারান্দার গ্রিলের বাইরে দেখতে পাবেন না। একটা বাতিল শহরে ডেভেলপমেন্ট মানে তার বাতিলত্বকে জোড়াতালি দেয়া। অপেক্ষা করুন মৌচাক-মগবাজার ফ্লাইওভার ধ্বসে পড়া অব্দি। ওভারলোডেড নৌকা বা লঞ্চ ডুবে যাওয়ার কারণ খুঁজতে হয় না। ওভারলোড ইটসেল্ফ আ মেইন কজ।
'বীর মুক্তিযোদ্ধা' শব্দটা শুনলে বিবমিষা জাগে। সাধারণ অর্থে যেদিন তিনি অস্ত্র হাতে যুদ্ধে নেমেছিলেন সেদিন থেকেই বীর। অন্য অর্থে তারা বীর নন, কারণ গত ৫০ বছর ধরে তারা চৌকিদারের পোশাক পরে অমুক্তিযোদ্ধা আর এস্টাবলিশমেন্টের প্যারাসাইটদের মার্চপাস্টে সালাম দিয়ে চলেছেন। কেন সালাম দিতে অস্বীকৃতি জানাননি? কেন হাত পেতে ১০/২০ হাজার টাকা ভাতা নিচ্ছেন? না-খেয়ে থাকার ভয়ে? কত কত মুক্তিযোদ্ধা তো খেতে না পেয়ে মরেই গেল। লাখ খানেক ঘুষ দিয়ে মুক্তিযোদ্ধা ভাতা তুলছে যারা তাদের সাথে পার্থক্য থাকল কোথায়? ৮০ বছর বয়সী মুক্তিযোদ্ধার স্ত্রীকে মুচলেকা দিতে হয়; তিনি মুক্তিযোদ্ধা স্বামী মারা যাবার পর বিয়ে করেননি! এরচে অপমান আর কি হতে পারে? তারপরও আমরা কী আহ্লাদ করে বলি-বীর মুক্তিযোদ্ধা! পাকিস্তান ফেরত শুয়োর আর গাইডগেলা এস্টাবলিশমেন্টের দালালদের ক্ষমতাদণ্ড মাথা পেতে মেনে নেওয়া মানুষ 'বীর' মুক্তিযোদ্ধা নন। তাদের সবচেয়ে বড় অপরাধ যে জাত-পাতের শোষণ-নির্যাতন, ধর্মীয় গোঁড়ামি আর তীব্র শ্রেণীবৈষম্যের বিরুদ্ধে যুদ্ধে জিতেছিলেন, সেইসব আবার পুরোদমে চলতে দিয়েছেন। একাত্তর পূর্ব বাংলাদেশের সাথে বর্তমান বাংলাদেশের পার্থক্য কী, কেবল ৫০টা বছর সময় গত হওয়া ছাড়া?
একটি রেল ইষ্টিশন এবং কতিপয় পদ্মবিলে মাতালগন্ধী বকপাখি ‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌``````````````````````````````````````````````````````````````````````````````````` ‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‌‌‌‌‌‌‌‌‌‌‌‌‌‌‌‌‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‌‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‌‌‌‌‌‌‌‌‌‌‌‌‌‌‌‌‌‌‌‌‌সে সময় আমাদের মত নিম্নমধ্যবিত্ত মানুষদের বাড়ি বদলাতে ট্রাক লরি লাগত না। রিকসা বা ট্রেন-বাসেই চলে যেত। বাবার চিঠি পেয়েই দর্শনা থেকে গিয়েছিলাম চুয়াডাঙ্গা। তখনো শীত পড়েনি। ভোরে ভোরে একটু আধটু ঠান্ডা লাগে। মাঝ হেমন্ত। বাক্সো পোটরা, বোঁচকা-পোটলা, হাড়ি-পাতিল, ঘটি-বাটি, বিছানা-বালিশ, লেপ-কাঁথা বাধাছাদা শেষ হলে রিকসায় চলে যাই ইষ্টিশনে। ট্রেন যাবে উত্তরে। পাখা পড়ল। ঘন্টা দিল। তার পর সকলেই দক্ষিণে চেয় রইল। ট্রেনটা বিন্দু দিয়ে শুরু হয়। তারপর ধীরে ধীরে পূর্ণ অবয়ব নেয়। দুটি হাতের শেকহ্যান্ড করা ছবি আঁটা ডিজেল ইঞ্জিন। ঘড় ঘড় করে ইষ্টিশনে ঢুকে পড়ে মেল ট্রেনটা। . মুহূর্তেই হুটোপুটি লেগে যায়। কুলির হাঁক ডাক, ঘড় ঘড় শব্দে লোহার চাকাঅলা মাল টানা ঠেলা, পোস্টাপিশের ব্যাগ বওয়া গাড়ির শব্দ। ধপাস করে ইলিশ মাছের কাঠের বাক্সো আছড়ে পড়া। আমাদের ঠিক করে রাখা কুলি পটাপট মালপত্তর তুলে ফেলে। বাবার কোলে একটি বোন আর মায়ের কালে ছোট ভাই। বাবা-মা বসার সিট পায়। আমি মাটিতেই বসে পড়ি। প্যান্টে ধুলো লাগার চেয়ে অজানা এক শহরে অজানা সব শহর চিরে যাবার অ্যাডভেঞ্চার আমার নিশ্বাস-প্রশ্বাস বাড়িয়ে দিয়েছে। নীলমনিগঞ্জ... আলমডাঙ্গা... পোড়াদহ পার হয়ে আসি। তার পর পরই ভেড়ামারা। এ পর্যন্ত নামধাম চেনা। ভেড়ামারা পার হয়ে এসে একটা তীব্র বাঁকে নিয়ে ট্রেনটা ওপরে উঠতে শুরু করবে। মনে হবে পাহাড়ে চড়ছে! বাঁকটা শেষ হওয়ার আগেই খয়েরি কালো ইসপাতের কাঠামোটা দৃশ্যমান হবে। হার্ডিঞ্জ রেল সেতু! যাকে আমি সেই ছোট্ট বেলা থেকে ‘সাড়ার পুল’ বলে চিনে এসেছি। এর আগে কখনো চর্মচক্ষু দিয়ে দেখা হয়নি। উত্তেজনায় জানালার ফ্রেম শক্ত করে চেপে ধরেছি। ইতিমধ্যে বসার সিট পেয়েছি। যখন আস্ত ট্রেনটা ব্রীজের উপর উঠে পড়ল তখনকার শব্দের সাথে এ জীবনে শোনা আর কোনো শব্দের তুলনা হয় না। এক হতে পারে সেই বেতাই বাজার থেকে মেহেরপুরে আর্টিলারির গোলা নিক্ষেপের শব্দের। . প্রবল শব্দ করে ট্রেনটা হার্ডিঞ্জ পার হচ্ছে আর আমাদের মনে হচ্ছে এক্ষুণি ব্রীজ ভেঙ্গে নদীতে পড়লে আমাদের কী হবে? এই বোধটা অদ্ভুতভাবে অনেকেরই হয়। ব্রীজ-কার্লভার্ট দিয়ে বাস ট্রেন যাওয়ার সময় ভেঙ্গে নদীতে পড়ে যাবার ভয়। লঞ্চ ডুবে যাবার ভয়। প্লেন গোত্তা খাবার ভয়। ভেবে পেলাম না প্রমত্তা গঙ্গার রূপ দেখব না হার্ডিঞ্জের নির্মাণশৈলী দেখব? এক সময় সেই প্রবল শব্দ কমে গেল। দেখলাম ট্রেন বীজ পেরিয়ে এসেছে। থেমেছে পাকশী ইষ্টিশনে। ওখান থেকে নীচে অনেকটা দূরে সারি সারি কড়ই গাছ। ঘন সবুজ ছায়া হয়ে নদীর ধার ঘেসে দাঁড়িয়েছে আছে। তার শ্যামল ছায়া নদীতে পড়ে একে বেকে যাচ্ছে.... দূরে একেবারে মোচার খোলার মত ডিঙ্গি নৌকা ভেসে আসছে... আবারও সেই অলুক্ষুনে কথা মনে এলো... এই উঁচু পাকশী থেকে যদি গড়িয়ে নীচে পড়ি? ভাবনায় ছেদ পড়ে। ট্রেন চলছে.... পরের ইষ্টিশন-ঈশ্বরদী জংশন। তিনটে চুয়াডাঙ্গা একসঙ্গে করলে যত বড় হবে ঈশ্বরদী তত বড়! সারি সারি রেল লাইন শুয়ে আছে। তারই একটি ধরে ট্রেন সশব্দে ইষ্টশনে ঢুকল। বাবা শশব্যস্ত হয়ে পড়লেন। আবারও সেই হুটোপুটি, কুলিদের হাঁকডাক, অগুনতি মানুষের অগুনতি রকমের কথামালা যা একসঙ্গে একটানা গম গম আওয়াজ হয়ে ভেসে বেড়াচ্ছে...। মালপত্তর নিয়ে আমরা নামলাম। প্ল্যাটফর্মের সিমেন্টের বেঞ্চিতে বসলাম সব্বাই। আমাদের পায়ের কাছে মালপত্তর লাট দিয়ে রাখা হলো। . কয়েক ঘন্টা পর এলো চাঁপাই নবাবগঞ্জের ট্রেন। আবারও পড়ি মরি করে মালপত্তরসমেত উঠে বসা। ট্রেনটি ঈশ্বদী ছাড়ার পর থেকেই দুপুর গড়িয়ে বিকেল নামছে...। ধীর গতির ট্রেন দুপাশে বিভিন্ন শষ্যের ক্ষেত পেরিয়ে চলছে...। বিকেলও যখন প্রায় লাল আভা ছড়ানো শুরু করেছে তখন পৌঁছুলাম আমনুরা জংশন। অলসভাবে ট্রেন থেমে গেল। ইষ্টিশনে তেমন একটা হাঁকডাক নেই। কোলাহল নেই। হুড়োহুড়ি লুটোপুটি নেই। তীব্র চিৎকার নেই। বাবার কাছে জানা গেল ট্রেনের ইঞ্জিন ঘুরবে। তখন বুঝিনি ইঞ্জিন ঘোরা বলতে কি বোঝায়? কি মনে করে আমি ইষ্টিশনে নেমে দাঁড়ালাম। . নিজেকেই যদি নিজে প্রশ্ন করি; এই ইষ্টিশনটিকে এত ভালো লেগে যাবার কারণ কি? উত্তর পাব না। মনের মধ্যে কোথাও কোনো কিছু ঘটেনি। কেউ সবিস্তারে আখ্যান বর্ণনা করেনি। তার পরও কি কারণে যেন এই ইষ্টিশনটি ভালো লেগে গেল! অদ্ভুত সেই ভালো লাগা। ইঞ্জিনটা যে দিকে ছিল সেই দিকটা যেন দিগন্তে মিশে গেছে! শেষ নেই! লম্বা টানা রেল লাইন চলে গেছে অন্ধকারের দিকে। মনে হল ওপাশে কেউ নেই! কিছু নেই! মনে হল একটা বিরাট ‘হা’ অপেক্ষা করছে। ট্রেনটা সেই হা-মুখে হুড়মুড় করে ঢুকে যাবে। ভেবে গা শির শির করে ওঠে। ইষ্টিশনের ওমাথায় কয়েকটি বড় বড় জারুল গাছ। এমাথায় এক অদ্ভুত ধরণের ছাল-চামড়া ওঠা রুগ্ন গাছ! অথচ সেই গাছে কি অপরূপ রঙের ফুল ফুটে রয়েছে! হালকা গোলাপী রঙের ফুল। গাছগুলোও আম গাছের মত বড় নয়। সেই গাছের নীচে সারি বেঁধে রাখা আছে বড় বড় খয়ের বোঝাই চাড়ি বা নান্দা। পান দোকানে দেখা তরল কাদাটে খয়ের যে এত বড় পাত্রে রাখা হয় সে আগে কখনো দেখিনি। অনেকগুলো খয়েরের নান্দা। . বাবা বলেছেন ইঞ্জিন ঘুরিয়ে ওই পাশে লাগানোর পর আবার ট্রেন ছাড়তে অনেক সময় লাগবে। আমি সিমেন্টের বেঞ্চিতে বসে রইলাম। দূর থেকে কি এক ফুলের অদ্ভুত মোলায়েম গন্ধ ভেসে আসছিল। কাকে কি জিজ্ঞেস করে লজ্জা পাব ভেবে চুপ থাকলাম। গন্ধটা ধীরে ধীরে বাড়ছে...। আবারও দূরে উত্তরের দিকে ইষ্টিশনের নাম ফলক। তাতে লেখা আমনূরা জংশন। তারপর আর নেই! ওই দিকটাতে কিসের যেন এক টান আছে! কেবলই টানছে। ধীরে ধীরে সন্ধ্যা আরও ঘনিয়ে এলো। ইষ্টিশনের ওপর দিয়ে কয়েক ঝাঁক বক অলসভাবে উড়ে গেল পূবে। কিচিরমিচির করে ছোট ছোট পাখিগুলো ইষ্টিশনের গাছগুলোয় ভিড় করল। ইঞ্জিনটা ওপাশে লাগতেই ট্রেন সামান্য পিছিয়ে গেল। ভয় পেয়ে ভাবলাম ছেড়ে দেবে না তো? দৌড়ে উঠে পড়লাম। . ছোট ভাইটি মায়ের কোলে ঘুমিয়ে রয়েছে। তিন বোন লম্বা বেঞ্চটার পুরো দখল পেয়ে হাঁটু গেড়ে জানালায় মুখ দিয়ে রয়েছে। বাবা সিঙ্গেল সিটে বসে কার সাথে কলকল করে কথা বলে চলেছেন। ইষ্টিশন তখন প্রায় ফাঁকা। ইষ্টিশনমাস্টার, ঘন্টা ম্যান, লাইন ম্যান বাদে যাত্রী কেউ নেই। কাটা রেলের পাতের ভেতর বড়সড় বোল্টটা এপাশ-ওপাশ ঘটাঘট ঘটাঘট ঘটাং করে বেজে তার পর ঢং ঢং ঢং করে বাজল। লম্বা হুইসেল দিয়ে ট্রেন ছেড়ে দিল। যেদিন থেকে এসেছিলাম সেদিকে কিছুদূরে যেতে যেতে তার পর অদ্ভুতভাবে ডান দিয়ে বাঁক খেয়ে এগুতে লাগল। তখনো সন্ধ্যে আলো নেভেনি। কিছুদূর যেতেই দুপাশে ছোট ছোট টিলামত আর তারই মাঝ খানে পদ্ম বিল! মাতাল করা গন্ধে মনটা কেমন আনচান করে ওঠে। এই গন্ধটাই ইষ্টিশনে বসে পেয়েছিলাম। তখন ছিল হালকা। এখন তীব্র গন্ধ যেন গায়ে এসে লাগছে। হাজার হাজার লাল পদ্ম ফুটে থাকা এমন দৃশ্য আগে কখনো দেখিনি। অপরূপ সেই দৃশ্য দেখতে দেখতে আঁধার ঘনিয়ে এলো। দূরে আবছা বাতি জ্বলছে। তা বাদে বিশ্ব চরাচর যেন এই মাত্র অন্ধকারে ডুব দিয়েছে। অন্ধকারে সারি সারি আমবাগান দেখতে দেখতে এগুচ্ছি। এক সময় ট্রেন থেমে গেল। . এখানে আরও নিঝুম। একবারেই কোনো কোলাহল নেই। আমরাও ধীরে সুস্থে নেমে এলাম। চার-পাঁচটি রিকসাযোগে আমাদের মালপত্তর নেয়া হচ্ছে। একেবারে অচেনা এই শহরে আমরা একটি পুরোনো ইট-সুরকির মোটা দেয়ালের বাড়ি অভিমুখে যাচ্ছি। এক সময় সেই পুরোনো বাড়িটিতে পৌঁছানো গেল। মালপত্তর সব নামানো হলো। কোনো কিছু গোছগাছ করার ইচ্ছে সামর্থ কোনোটিই আর নেই আমাদের কারো। পেটে তখন ছুঁচোয় গোত্তা মারছে। সারাদিন ট্রেনে চানাচুর বিস্কুট ছাড়া আর কিছু জোটেনি। অনেক রাতে বাড়িঅলার একজন কে যেন খাবার নিয়ে আসল। ‘ভাত আইছে’ বলেই আমরা সবাই হুড়মুড় করে বেছানো পাটিতে বসে পড়লাম। গরম ভাতে ইলিশ মাছ ভাজা, ইলিশ মাছের ঝোল আর আলু ভাজি, সাথে মাশকলাইয়ের ডাল। . কয়েকটি দিন কেটে গেল ছোট্ট শহরটি ঘুরে ঘুরে। মহানন্দা নদী দেখে মনটা ভরে গেল। মাইলের পর মাইল আমবাগানের ভেতর দিয়ে হারিয়ে যাওয়া যায়। কি নামের একটা সিনেমা হল ছিল একেবারে আমবাগানের মদ্দিখানে। সেটাও এক দেখার মত জিনিস! চারিদিকে বিরাট বিরাট আম গাছ আর তার ঠিক মাঝখানে সাদা রঙের একটা দোতলা বিল্ডিং। সেটাই সিনেমা হল। একা একা দাঁড়িয়ে আছে। মহানন্দার ধারে মেন রোডে বিশাল এক কালী মন্দির। অত বড় কালী প্রতিমা এর আগে দেখিনি। এখানেও সেই মাতালগন্ধি পদ্ম ফুল। . এক সময় আমার ফেরার দিন এসে গেল। ‘স্কুল কামাই হচ্ছে’ বলে বাবা-মা আমাকে ফেরত পাঠাতে চাইলেন। আমার কিছু করার ছিল না। শুধু বুকের মধ্যে এক ধরণের শূণ্যতা হচ্ছিল। ভাই-বোনদের ছেড়ে চলে যাব? আগে তো ওরা আর আমি মাত্র ১০ মাইল দূরে থাকতাম। রোববার হলেই রায়টা ট্রেনে চেপে বসতাম। স্টুডেন্টদের ভাড়া লাগত না লোকাল ট্রেনে। চুয়াডাঙ্গা নেমে রিকসাও লাগত না, হেঁটেই বাড়ি পৌঁছে যেতাম। আর সেখানে এখন কত দূর তা অনুমানও করতে পারি না। খালি এতটুকু মনে হয় অনেকটা দূর। আমনূরা জংশনের সেই উত্তর দিকের রেললাইনের মত সীমাহীন দূর। তার পরও ফিরতে হবে। এটাই ‘নিয়ম’। সারারাত বোনদের সাথে শুয়ে শুয়ে কাঁদলাম। ওরা কেউই আমার কান্নার সাথী হলনা, কারণ বড়টির বয়স ৯ তার পরের দুজন ৭ আর ৫ এবং ভাই মাত্র ২! শুধু একেবারে ছোট বোনটি আমাকে জড়িয়ে রাখতে চাইল। কিছুতেই আসতে দেবে না। অনেক রাতে এক সময় ওরা সকলেই ঘুমিয়েছে। আমার ঘুম আসছে না। উঠে বাইরে এলাম। গা ছমছম করছে। ভাঙ্গাচোরা পুরোনো দেয়াল কিছুটা বাঁকা হয়ে যেন হেলান দিয়েছে। পুরোনো তোলা ল্যাট্রিন থেকে কটু গন্ধ আসছে। এরই মাঝে কোথা থেকে ভেসে আসছে ছাতিমের গন্ধ। চকচকে আকাশে কালপুরুষ নেই। আছে অজস্র তারা। সেই তারার আলোয় অনেক দূরে আবছা কালো কালো আমবাগান। ঝিঝিগুলো একটানা ডেকে চলেছে। রাত আরও গভীর হলে ভয়টা আরও জেঁকে বসল। ঘরের ভেতর চলে এলাম। . সকালে বাকি কাজগুলো যন্ত্রের মত হয়ে গেল। বাবা-মাকে, বোনদেরকে জড়িয়ে ধরে কেঁদে কেটে অবুঝ ছোট ভাইটাকে কোলে তুলে আদর করে এক সময় বিদায় নিলাম। একা। একেবারেই একা। বুকের ভেতরটা হাহাকার করছে। চিৎকার করে কাঁদতে ইচ্ছে করছে কিন্তু পারছি না। কি অনাড়ম্বর সেই বিদায়! কেউ আমার সাথে রাস্তা পর্যন্ত আসল না। ইষ্টিশনে এসে টিকিট কাটলাম। ট্রেনে চেপে বসলাম। ঈশ্বরদী এসে ট্রেন বদলালাম। পার্বতীপুর থেকে খুলনা যাওয়ার ট্রেনে উঠে বসলাম। এক সময় দর্শনা হল্ট স্টেশনে নেমেও গেলাম। এই ফিরতি সারাটা পথে বাবা-মা ভাই-বোন ছেড়ে আসার কষ্টটা খামচি দিয়ে কলজে ছিড়ে নেয়ার ভেতরই ওই আমনূরা ইষ্টিশনটাকে আরেকবার দেখতে পাব ভেবেই যেটুকু সুখ ছিল। . তখন কত হবে? ১৪ ! এর পর পৃথিবী সূর্যকে কত শতবার প্রদক্ষিণ করল, সমুদ্রের জল বাষ্প হয়ে পাহাড়ে গিয়ে বরফ হয়ে ফের গলে গলে নদীতে পড়ল, কত হাজার হাজার লাল পদ্ম ফুটে আবার শুকিয়ে গেল, কত শত বক পাখি হালকা চালে উড়ে গেল আরও পূবে, হাজার হাজার খয়ের বোঝাই নান্দা ইষ্টিশনে এসে মালগাড়ি চেপে দূর দূরান্তে চলে গেল... কিন্তু আমার আর কখনোই আমনুরা যাওয়া হল না। কখনোই না। ................................................................ এটা ২১ অক্টোবর, ২০১৭ সালের লেখা। এরপর পৃথিবী বহুবার নিজের অক্ষপথে আপন মনে ঘুরে ফিরেছে। ওই সময়ের ঠিক ১১ বছর বাদে চিরদিনের জন্য গৃহত্যাগ করেছিলাম। আরও অনেক বছর পর নিজের মাথা গোঁজার ঠাঁই গড়তে পেরেছিলাম। সেখানে নিয়ম মত যা যা থাকার কথা, সব ছিল। একটা সময়ে এসে অনুভব করলাম-এসব কিছুই আমার নয়! সময় হলো ফের গৃহত্যাগের। এবার কোথায়? কবি বলেন- 'তোমার মহাবিশ্বে কিছু হারায় না তো কভু'....আমি তো দেখি আমার আপন বিশ্বে কেবল সকলই হারায়ে যায়! ২৭ জুন, ২০২১
ঢাকা শহরে ১৩/১৪ বছর আগে যখন বড় বড় নালা-খালগুলোকে বক্স কার্লভাট করা হলো তখন মানুষ ভাবল-নতুন সড়ক পাওয়া গেল। বছর খানেক বাদেই যখন সেই বক্স কার্লভাট ময়লা জমে স্টাক হয়ে গেল, তখন সেই বক্স ভেঙে পরিষ্কার করা গেল না, ঠিক কোথায় স্টাক হয়েছে কেউ জানতে পারছে না। এর পর মেয়র সাঈদ খোকন স্বীকার করলেন- আমাদের বিরাট ভুল হয়েছিল এই বক্স কার্লভাট করা। অপেক্ষা করুন। এই সরকারের কেউ কিছুদিন পরই বলবে- আমাদের বড্ড ভুল হয়েছিল ব্যাটারিচালিত রিকশা ধ্বংস করা! কিন্তু ট্রাজিডি হলো এই 'করা' আর 'ভুল' এর মধ্য দিয়ে কোটি কোটি টাকা হাতিয়ে নেয়া হচ্ছে সেই জনগণের ঘাড় মটকেই। এই ঘাড় মটকানোর অপরাধ বা পাপ কেউ স্বীকার করেনা। করবে না। 
আজকের ঘোমটাখোলা চাঁদ। এই চাঁদের তেমন কোনো বৈশিষ্ট নেই। গোল একটা সিলভারের থালা যেন। চাঁদ হবে খয়া খয়া, আধো আধো। মেঘের সঙ্গে লুকোচুরি হবে। তা না হোক। খামাখা ছবি তুলতে আর পোস্ট করতে তো মানা নেই। ২১ খানা চাঁদের ছবি! একঘেয়ে মনে হচ্ছে। হোক।
~~ ব্যাটারিচালিত রিকশা নিয়ে সরকারী গাত্রদাহের ভেতর-বাহির ~~ করোনাভাইরাসের ভয়াবহ দ্বিতীয় ঢেউয়ে পুরো দেশ যখন জেরবার তখন সরকার হঠাৎ করেই দেশে থেকে ব্যাটারিচালিত রিকশা-ভ্যান বন্ধ করার ঘোষণা দিয়েছে। এইসবক্ষেত্রে যেটা হয়-প্রতিপক্ষ দুর্বল এবং ক্ষমতাহীন হলে সরকার তাৎক্ষণিক সিদ্ধান্ত বাস্তবায়ন করতে ঝাঁপিয়ে পড়ে। ২০ তারিখে স্বরাষ্ট্রমন্ত্রী রিকশার বিরুদ্ধে ‘বাণী’ দেয়ার পরদিন থেকেই বিভিন্ন শহরে রিকশা-ভ্যান আটক করে বুলডোজার দিয়ে ভেঙে ফেলা শুরু হয়েছে। সরকারের সুশীলগণ যখন মানবতাবাদী এবং প্রকৃতিবাদী সাজেন তখন নসিয়ত করেন। নানাবিধ উজবুকীয় মন্তব্য করেন, কিন্তু ‘অবৈধ’ তকমা দিয়ে দেশের সম্পদ নষ্ট করার বেলায় তাদের সামান্যতম কমনসেন্স কাজ করে না। একটা উদাহরণ- কারেন্ট জাল দিয়ে জাটকা ধরা নিষিদ্ধ। তাই ট্রলার আটক করে মণকে মণ জাটকা ধ্বংস করে ফেলে, যেমন তারা ঘটা করে ফেন্সিডিলের বোতল ভাঙে বুলডোজার দিয়ে। ওই জাটকাগুলো যে মানুষের খাবার উপযোগী সেটা মগজে আসে না। রিকশার বেলায়ও তাই করছে। লাখ লাখ টাকার ব্যাটারি ধ্বংস করছে। কিন্তু কেন? ব্যাটারিচালিত রিকশা মহামহিম সরকারের কী সমস্যা করছে? . সরকারের ভাষ্যঃ টাস্কফোর্সের সভায় বেশ কয়েকটি সিদ্ধান্ত হয়েছে। এর মধ্যে প্যাডেলচালিত রিকশা-ভ্যানের মধ্যে ইঞ্জিন লাগিয়ে যারা চালাচ্ছে, সেটি বন্ধ করে দেওয়ার সিদ্ধান্ত হয়েছে। আসাদুজ্জামান খান কামাল বলেন, ‘রিকশার সামনের চাকায় ব্রেক আছে। পেছনের চাকায় ব্রেক নেই। এগুলোতে ইঞ্জিন লাগিয়ে চালানোর কারণে সড়ক দুর্ঘটনা ঘটছে। সড়ক দুর্ঘটনা রোধে সারা দেশে ব্যাটারিচালিত রিকশা-ভ্যান বন্ধের সিদ্ধান্ত নিয়েছে সরকার। সংশ্লিষ্ট মন্ত্রণালয় থেকে আদেশ জারি হবে।’পেছনের চাকায় কোনো ব্রেক নেই কিংবা ব্রেকের ব্যবস্থা থাকলেও অপ্রতুল, সেগুলো যখন ব্রেক করে প্যাসেঞ্জারসহ গাড়ি উল্টে যায়। এ দৃশ্য আমরা দেখেছি। আমরা দেখেছি হাইওয়েতেও এ রিকশা চলে এসেছে। সে জন্য সারা দেশে, এ ধরনের ব্যাটারিচালিত রিকশাকে যারা ইঞ্জিন দিয়ে রূপান্তর করেছে, সেই সব রিকশা-ভ্যান বন্ধ করার সিদ্ধান্ত আজকের সভায় হয়েছে।’ . বেশ। এবার একটু আমাদের স্মৃতি ঝালাই করা যাক। এই ঘোষণার পর দিনই একটি চ্যানেলে জাপা এমপি এবং সড়ক পরিবহনের ‘গডফাদার’ মশিউর রহমান রাঙ্গা তাশরিফ রেখেছিলেন। তিনিও স্বরাষ্ট্রমন্ত্রীর বাণীর পুনরুল্লেখ করলেন। সেইসঙ্গে বললেন- ‘ওরা সিটে বসে সামনের রডে বানানো পাদানিতে (নবাবের মত উহ্য) পা তুলে বসে থাকে।‘ সমস্যাটা কী এই পা-তুলে বসে থাকায়? নিশ্চই এভাবে ‘বেয়াদবের’ মত পা-তুলে বসে থাকাটা রাঙ্গামিয়া, ধলামিয়া, কালামিয়ারা বরদাশত করবেন না জানা কথা। সামন্ত প্রভুদের কখনই প্রজাদের জুতোর আওয়াজ পছন্দ ছিলনা। এখনও নেই। . এই যে স্বরাষ্ট্রমন্ত্রী বললেন- ‘পেছনের চাকায় কোনো ব্রেক নেই কিংবা ব্রেকের ব্যবস্থা থাকলেও অপ্রতুল, সেগুলো যখন ব্রেক করে প্যাসেঞ্জারসহ গাড়ি উল্টে যায়। এ দৃশ্য আমরা দেখেছি।‘ তো খুব স্বাভাবিকভাবেই প্রশ্ন আসে; আপনারা কী সড়কপথে দুর্ঘটনায় প্রতিদিন গড়ে ২৫/৩০ টি মানুষের মৃত্যু দেখেননি? শোনেননি? সড়কের বাস-ট্রাক এবং অন্যান্য মোটরযান তো সামনে-পেছনে ব্রেকসহই চলাচল করে। তাদের হাইড্রোলিক ব্রেক চাপলে তো জায়গায় থেমে যাবার কথা। তারপরও দুর্ঘটনা কেন ঘটে? লঞ্চে কেন ঘটে? লঞ্চে তো ব্রেকই নেই! ট্রেনের তো মুখোমুখি ক্রস করতে হয় না। আলাদা লাইন। তার পরও কেন মুখোমুখি দুর্ঘটনা ঘটে? মন্ত্রি মোহদয়ের কাছে কি কোনো খতিয়ান আছে যে ব্যাটারিচালিত রিকশায় প্রতিদিন কত জন মারা যায়? না, নেই। আমরা পত্র-পত্রিকা পড়ে জানি এইসব রিকশা দুর্ঘটনায় যাত্রী আহত হয়। কদাচিৎ সেই উল্টে যাওয়া রিকশাকে বাস-ট্রাক চাপা দিলে সেটা ভিন্ন ব্যাপার। . তাহলে কেন ব্যাটারিচালিত রিকশাকে ভিকটিম বানানো হচ্ছে? এর উত্তরও সাধারণ মানুষ জানে। কারণ রিকশাচালকরা সড়ক পরিবহন শ্রমিকদের মত দেশ অচল করে দেয়ার হুমকি দিতে এবং বাস্তবায়ন করতে পারে না। তাদের এমপি, মন্ত্রি, নেতা নেই। তারা রাজপথ অবরোধ করে ‘দেশ অচল’ করে দিতে পারে না। সুতরাং নরম মাটিতে তো আঙ্গুল ঢুকিয়ে মজা। . অথচ চরম বিস্ময়কর হলো হাইকোর্ট তিন তিনবার রিট পিটিশনের রায়ে যানবাহনের হাইড্রোলিক হর্ন বন্ধ করতে নির্দেশ জারি করেছিল। সরকারের পেষক ব্যক্তিবর্গকে সময়ও বেঁধে দিয়েছিল। আপনারা কি তা প্রতিপালন করেছিলেন? না। করেননি। এই শহরটা শব্দদুষনে এখন বিশ্বের অন্যতম। স্বাভাবিক মাত্রায় শহরাঞ্চলে ৫০ থেকে ৬০ ডেসিবেল পর্যন্ত শব্দই যেখানে চরম ক্ষতিকর, সেখানে ঢাকায় কোথাও কোথাও ১০০ থেকে ১১০ ডেসিবেল পর্যন্ত শব্দদুষণ ঘটে। আকসার ঘটছে। এই শহরের প্রায় অর্ধেক মানুষ শ্রুতি প্রতিবন্ধী! আপনাদের মুরোদ হলো না সড়ক পরিবহনের কেশাগ্র স্পর্শ করার। তার বদলে কী করলেন? সচিবালয়ের আশে-পাশে হর্ন বাজানো নিষিদ্ধ করলেন। যেন সচিবালয়ে অবস্থানকারীদেরই কেবল শব্দদুষণে শান্তি বিঘ্নিত হয়! শহরের বা দেশের আর কারও কানও নেই, শব্দদুষণে শ্রবণশক্তি নষ্ট হওয়ারও বিপদ নেই! . কখনও কখনও বলা হয় ব্যাটারিচালিত রিকশা অত্যাধিক বিদ্যুৎ খরচ করে ব্যাটারি চার্জ করে। তাই যদি সত্যি হয় তাহলে তো সারা দেশ অন্ধকারে ডুবে যাবার কথা! এবার দেখুন আপনাদের বিদ্যুতের পরিসংখ্যান- পিডিবির তথ্য অনুযায়ী, দিনের শুরুতে বর্তমানে বিদ্যুতের চাহিদা সর্বোচ্চ সাড়ে ৮ হাজার থেকে ৯ হাজার মেগাওয়াট। আর দিনের শেষ ভাগে (সন্ধ্যা ৭টা থেকে রাত ১১টা পর্যন্ত, যা পিক আওয়ার নামে পরিচিত) বিদ্যুতের চাহিদা গিয়ে দাঁড়ায় সর্বোচ্চ ১১ হাজার থেকে সাড়ে ১২ হাজার মেগাওয়াট। অথচ দেশে ১৮ হাজার ৯৬১ মেগাওয়াট ক্ষমতার স্থাপিত বিদ্যুৎকেন্দ্র রয়েছে। তাই দিনরাত মিলিয়ে ১৪-১৬ ঘণ্টা গড়ে ৮ হাজার থেকে ৯ হাজার মেগাওয়াট ক্ষমতার বিদ্যুৎকেন্দ্র অলস বসে থাকছে। শীতকালে এ চাহিদা নেমে ৬ হাজার মেগাওয়াটে চলে আসে। . তাহলে? এই অজুহাতও টিকছে না। বেশি দামে বেসরকারী বিদ্যুৎ কিনতে বাধ্য হয়েও আপনাদের কোনো অনুশোচনা নেই। জ্বালানি, কেন্দ্রভাড়া (ক্যাপাসিটি পেমেন্ট) ও বিদ্যুতের মূল্য বাবদ বেসরকারি বিদ্যুৎকেন্দ্রগুলোকে অর্থ দেয় সরকার। এর ফলে অলস বিদ্যুৎকেন্দ্রগুলোকেও কেন্দ্রের ভাড়া দিতে হয়। ১০০ মেগাওয়াট একটি কেন্দ্রের ক্ষেত্রে বছরে গড়ে শুধু কেন্দ্রভাড়াই দিতে হয় ৯০ কোটি টাকার বেশি। ফলে কোনো বেসরকারি বিদ্যুৎকেন্দ্র উৎপাদন না করে বসিয়ে রাখলে বিদ্যুৎকেন্দ্রের কেন্দ্রভাড়া দিতে গিয়ে সরকারের লোকসান বাড়ে। তাতেও আপনাদের সমস্যা নেই। এই লোকসানের বোঝা তো জনগণই বইবে! আপনারা জনগণের ঘাড়ে পাড়া দিয়ে সেসব আদায় করেন। . মোদ্দা কথা হলো দুর্ঘটনা রোধ, অন্যান্য যান চলাচলে নির্বিঘ্নতা, এসব কিসসু না। আপনারা স্রেফ ওই গরিবগুর্বো রিকশাচালকদেরকে গিনি পিগ ভেবে বসে আছেন। একটি বারও ভাবলেন না একটি প্যাডেলচালিত রিকশাকে ব্যাটারিচালিত করতে কত টাকার যোগান দিতে হয়? একটি বারও তলিয়ে দেখলেন না সেই টাকা যোগাড় করতে তাদেরকে কি কি বিক্রি করতে হয়েছে? কীভাবে দাদনে টাকা নিয়ে সুদ গুনতে হয়েছে? আর রিকশা ভেঙে ফেললে সে কী করে বাঁচবে? যদিও এসব গরিব মানুষের বাঁচা-মরা নিয়ে আপনাদের টগবগে ঘিলুসমৃদ্ধ মাথা কোনো কালেও ঘামেনি, এখনও ঘামে না। . প্রযুক্তি মানুষের সময় এবং কায়িক শ্রম লাঘব করে। এই আধুনিক যুগে একজন মানুষ আরেকজন মানুষকে গায়ের সব শক্তি দিয়ে টেনে নিয়ে যাওয়ার বিষয়টা কতটা অমানবিক সেটা আমরা অনেকেই উপলব্ধি করতে না পারলেও সারা বিশ্বের মানুষ আমাদেরকে যে ছিঃ ছিঃ করে সেটা কি কখনও খোঁজ নিয়ে দেখেছেন? আপনারা বিশ্বের লেটেস্ট মডেলের গাড়িতে ফুরফুরে হাওয়া খেতে খেতে চলাচল করবেন, আর এইসব দরিদ্র মানুষগুলো মাথার ঘাম পায়ে ফেলে প্যাডেল মেরে জীবীকা নির্বাহ করবে? আমাদের তো লজ্জা হওয়া উচিৎ। কলকাতা শহরে এখনও কিছু সংখ্যক হাতে-টানা রিকশা আছে ‘ঐতিহ্য’ হিসাবে। তাই দেখে আমাদের অনেকেই আহারে আহারে করেন! আর যখন একজন বৃদ্ধ তার সমস্ত শক্তি দিয়ে একটা রিকশা টেনে টেনে আপনাকে বয়ে নেয়, তখন আপনাদের কোনো আহা উহু নেই। দেশের নাকি উন্নতি সম্পন্ন হয়েছে! একের পর এক সবকিছু মেকানাইজ হচ্ছে। পালতোলা নৌকায় ইঞ্জিন বসেছে, ঘানির বদলে মেশিনের তেল ভাঙানো হচ্ছে। সুঁই-সূতোর বদলে অত্যাধুনিক সেলাই মেশিন এসেছে। তারপর কেন রিকশাচালকের প্যাডেল ঠেলে রিকশা চালাতে হচ্ছে? . অস্বীকার করা যাবে না এই যানগুলোর ব্রেক ব্যবস্থা নিরাপদ নয়। সেটা তো নিরাপদ করা যায়। খুব সহজেই যায়। ‘বুয়েট’ নামক ‘কুমিরছানা’কে দিলেই তো তারা বিকল্প ব্রেকের ব্যবস্থা করে দিতে পারে। তারা দিয়েছিলও। আপনারা সেটার বাস্তবায়ন করেননি। এটাও স্বীকার করতে কুণ্ঠা নেই যে একটা আধুনিক শহরে রিকশা থাকতে নেই। রিকশা অনেক সমস্যা তৈরি করে। তার বিকল্পও তো সোজা ছিল। গণপরিবহন চালু করতে পারতেন। বাংলাদেশে ‘গণপরিবহন’ যা আছে তা তো রাঙ্গামিয়া-ধরামিয়াদের মাফিয়াগিরি। এটাকে গণপরিবহন বলে? বিশ্বের আর কোনো দেশে শহরের মধ্যে এত টাকা ভাড়া দিয়ে এত নিকৃষ্ট বাস-মিনিবাসে মানুষ যাতায়াত করে না। আপনাদের শক্তিশালি অঙ্গুলি তাদের দিকে ভুলেও উঠবে না। কারণ সেই ভয়! ওরা আপনাদের থোড়াই কেয়ার করে। . ব্যাটারীচালিত রিকশা মাত্রই দুর্ঘটনাপ্রবণ নয়। সমস্যা হলো তিন চাকার যানে যদি ব্রেকটা সামনে থাকে তাহলে নিয়ন্ত্রণ করাটা কঠিন। যদি ব্রেকটা পিছনে থাকে তাহলে যান অনেকটা নিয়ন্ত্রণে থাকবে। তাছাড়া সরকারের অনুমতি আছে রিকশাতে ৩০ অ্যাম্পিয়ার পর্যন্ত ব্যাটারী সক্ষমতা সংযুক্ত করা , এতে গতি কিছুটা ধীর হয়। কিন্তু রিকশা মালিকরা বেশি জমার আশায় সেখানে ৯০ থেকে ১২০ অ্যাম্পিয়ার পর্যন্ত ব্যাটারী সক্ষমতা সংযুক্ত করে। আর এতেই দুর্ঘটনাগুলি ঘটে। এটা ঠেকাতে পারেননি কেন? এই যে অতি লোভী রিকশামালিক, তাদের নিয়ন্ত্রণ করেননি কেন? বাঙালি জিনগতভাবেই লোভী এবং স্বার্থপর। এটা মাথায় রেখেই তো মালিকদের নিয়ন্ত্রণ করা যেত। . ইতিমধ্যে করোনা মহামারিতে নতুন করে প্রায় ২.৫ কোটি মানুষ বেকার হয়েছে। বেসরকারী চাকরিজীবীরা অর্ধেক বা সিকি বেতন পায়। এই ঢাকা শহর থেকে অন্তত ৫০ হাজার দরিদ্র পরিবার শহর ছেড়ে গ্রামে চলে গেছে। তার উপর দেশের ৫০ শতাংশের ওপরে মানুষ যখন দারিদ্র্যসীমার নিচে (যদিও সেটা আপনারা বিশ্বাস করেন না), সেই সময় এমন অমানবিক সিদ্ধান্তে কর্মরত ৫০ লাখ ব্যাটারি রিকশা, ভ্যান, ইজিবাইক চালক যদি কর্মহীন হয়ে পড়ে তাহলে সারাদেশে এক ভয়াবহ বিপর্যয় নেমে আসবে। আজকে যে হাবাগোবা রিকশাচালক রাজপথ অবরোধের কথা ভাবছে না, কালকেই তার পেটে টান পড়লে ভাবতে বাধ্য হবে। তারা যদি হাজার হাজার রিকশা দিয়ে ঢাকার রাজপথ অবরোধ করে দেয়, কয়টাকে মারবেন? গুলি চালাতে পারবেন, লাঠি দিয়ে হাড়গোড় ভাঙতে পারবেন। কিন্তু প্রশ্নটা যখন জীবন-মরণের তখন ওইসব লাঠি-গুলি-টিয়ারগ্যাসে আটকাতে পারবেন না। তাই ‘ভাত দেবার মুরোদ নেই, কিল মারার গোসাই’ না হয়ে বাস্তবসম্মত চিন্তা করুন। সেইমত সিদ্ধান্ত নিন। ......................... মনজুরুল হক ২৫ জুন, ২০২১
নির্জীব জানালার আর কি দোষ; হাট হয়ে খোলা থাকে ভাবাবেগ বোঝে না, চোখেরও দোষ নেই, সবিস্ময়ে বিস্ফোরিত হয়। তারপর একে একে ফুটতে থাকে গন্ধরাজ- ফনিমনসার কাঁটা ভেদ করে; একসময় চারিদিক ছেয়ে আসে গাঢ় ঘন অন্ধকার..... তার আগের নীলচে আভাটুকুই জীবন।
জীবনে দুটো অসাধ্য কাজ করেছি! এই কয়েক বছর আগের কথা। ২০০৭ সাল। বাবা মারা গেলেন সম্ভবত শনিবার শেষরাতে। বাবাকে আজিমপুরে রেখে বাসায় ফিরেছি সন্ধ্যেয়। আত্মিয়স্বজনের পীড়াপীড়িতে রাতে চাট্টে খেলাম। হঠাৎই মনে পড়ল সোমবারে আমার নিয়মিত কলাম-'সমান্তরাল প্রতিচ্ছবি' বের হয়। আজ রোববার। এই রাতেই লেখা দিতে হবে। চোখ মুছতে মুছতে লিখলাম। মেইল করলাম। পরদিন ছাপা হলো সেই কলাম। লেখা পাঠানোর পর কম্পিউটার ভেঙে ফেলতে মন চাইল। ভাঙা হলো না। মানুষের শোকের কোনো আয়ু নেই। এরও কয়েক বছর পর। বন্ধু-কমরেড টিপু 'ভোরের কাগজ'-এর বার্তা সম্পাদক। আমি তখন যুগ্ম বার্তা সম্পাদক। ওর সেদিন ডে-অফ। আমি সেকেন্ড এডিশন প্রেসে দিয়ে রাত আড়াইটায় বাসায় ফিরেছি। ভোর সাড়ে ৪টায় শিবুর ফোন-টিপু মারা গেছে! সিভিয়ার কার্ডিয়াক এ্যারেস্ট। হাসপাতাল অব্দি যেতে পারেনি। পরদিন দাফন শেষে অফিসে ফিরেছি দুপুরে। আমার ডেস্কে নিশ্চুপ বসে আছি। এসিরুম। সিগারেট নিষিদ্ধ। তার পরও একটা সিগারেট ধরিয়েছি। অন্য হাতে ভেজা রুমাল। এরই মধ্যে সম্পাদক বলে গেলেন-টিপুর শোকগাঁথার নিউজটা আমাকেই লিখতে হবে। কাঁদতে কাঁদতে লিখলাম। কীভাবে পেরেছিলাম জানি না। প্রথম পৃষ্ঠায় নিউজটা ছাপা হলো। ............. মনে মনে ঠিক করে রেখেছিলাম; আর কখনও এমন সাহস দেখাতে যাব না। লেখা হবে না। কি আসে-যায় না লিখলে? আর তখনই মনে পড়ল আন্তনিয়া আলেকসান্দ্রোভার কথা। এই রেলকর্মী দ্বিতীয় বিশ্বযুদ্ধের সময় লেনিনগ্রাদ রেল স্টেশনে জার্মান এয়ার এটাকের মধ্যেই ডিউটি করেছিলেন! যে সংকট নিয়ে জ্বলন্ত আগুনে দাহ হচ্ছি সেটা অনিশ্চিত রেখে আর লেখা আসে না। তারপরও লিখতে হয়। তা না হলে অথর্ব হয়ে যাব যে! বিস্ময়করভাবে এই লেখাটা লিখতে গিয়েও মনে হলো-এসবের কোনো মানে হয় না। আসলেই কোনো মানে হয় না।
রাজশাহী। কোভিড আক্রান্ত মেয়ের তীব্র শ্বাসকষ্ট! অসহায় বাবার বুকের ভেতরে বয়ে চলা আগ্নেয় লাভা গলে বেরুতে পারছে না! মেয়েকে জড়িয়ে ধরে অক্ষম আশ্বাস....আমরা জানি না এরপর কী ঘটেছে? আমরা এও জানি না বাবা তার আদরের মেয়েকে বাঁচাতে পেরেছেন কী-না! শুধু এতটুকু জানি-দিন শেষে এই ভরসার জায়গাতে হয়ত অক্সিজেন মেলে না, বাবার হাতে ভেন্টিলেশন মেশিন নেই, কিন্তু নির্ভরতাটুকু অন্তত মেলে....অব্যক্ত কথাগুলো বাতাসে ভাসে....ভয় পাসনে মা, আমি তো আছি....!!
অস্তিত্বের সংশয় থেকেই জেনেছি-বাঁচতে হলে লেখার মধ্যেই বাঁচতে হবে। আবেগ-উষ্মা, প্রেম-ভালবাসা, মোহ-মায়া, ঘৃণা-দ্বেষ, প্রতিবাদ-প্রতিরোধের উথাল-পাতাল ঝড়ের পর লেখা শেষ হলে লম্বা করে দম নেয়ার পর মনে হয়-জীবন সতত বেদনার্ত। . আজ ২১ জুন 'বিশ্ব সংগীত দিবস'। এমুহূর্তে এদিন নিয়ে লেখা কষ্টসাধ্য। তাই একটু ভিন্ন আঙ্গিকে ঘুরে আসা যাক….। . ডায়ানা আঙ্কুডিনোভা। এক বিস্ময়-কিশোরীর নাম। রাশিয়ায় জন্ম নেয়া এই সংগীতশিল্পীর বয়স কেবল ১৭ পেরিয়েছে! এরই মধ্যে একাধিক আন্তর্জাতিক পুরষ্কারে ভূষিত হয়েছেন। . পুরোনো মানুষ যারা সুপারহিট হিন্দি সিনেমা ‘মেরা নাম জোকার’ দেখেছেন তাদের নিশ্চই মনে আছে ‘জোকার’ রূপায়ন করেছিলেন রাজ কাপুর। তার লিপে মান্নাদের গাওয়া সেই বিখ্যাত গানটিও হয়ত মনে আছে….শুরুটা কৌতুকধর্মী… "এ ভাই জারা দেখকে চলো…আগেভি নেহি, পিছেভি, ডায়েভি নেহি বাঁয়েভি, উপারভি নেহি নিচেভি… এ ভাই…."। গানটির শেষ দিকে হঠাৎই টোন বদলে যায়! ব্যাক-মিউজিক থেমে যায়। রাজ কাপুর বেদনার্ত কন্ঠে বলতে থাকে….হা বাবু ইয়ে সার্কাস হ্যায়....অর ইয়ে সার্কাস হ্যায় শো তিন ঘান্টেকি…..প্যাহলা ঘন্টা বাচপান হ্যায়….দুসরা জাওয়ানি হ্যায়…তিসরা বুড়হাপান….। আবার একেবারে শেষে বলছে…"বিনা চিড়িয়াকা বাসেরা হ্যায়….না তেরা হ্যায়… না মেরা হ্যায়…। অর্থাৎ একজন জোকারের জীবন মানে নীড়হীন পাখির মত। তার বাসা নেই। বাড়ি নেই। মা নেই। বাপ নেই। তার আদতে কেউ নেই! . একজন জোকার সমাজে জোকার-ই! তার কাজ মানুষ হাসানো। সার্কাসের ৩ ঘন্টায় বারে বারে এসে একঘেয়েমি কাটাতে সে দর্শককে হাসিয়ে যায়। রাত শেষ হলে তাবু গুটিয়ে ফের অন্য কোনোখানে অন্য কোনো সার্কাসে….। . গত শতকে পৃথিবীর সেরা সার্কাস দলগুলো ছিলো রাশিয়ার। তারা বিশ্বময় সার্কাস শো করত। তাই সার্কাস আর সেই সার্কাসের 'জোকার' পরম্পরা রাশিয়ার সমাজের অনেক গভীরে গ্রোথিত ছিলো। . ডায়ানা আঙ্কুডিনোভার বিখ্যাত গানটির নাম ‘জোকার’! রাশান ভাষার গান, কিন্তু একটু খেয়াল করলে বোঝা যাবে যেন সেই ‘মেরা নাম জোকার’-এর সেই জোকারকে নিয়েই অন্তরের অন্তস্থলে কান্নাজড়ানো কন্ঠে ডায়ানা গাইছেন! এই ১৭ বছরের কিশোরী কী অবলীলায় বি-ফ্ল্যাট থেকে এক লহমায় সি-শার্পে উঠে যাচ্ছে! আবার কন্ঠ একেবারে খাঁদে নামিয়ে যেন নিজের ভেতরেই কাঁদছেন! কী বেদনার্ত বাণী-One last dance, To forget my immense pain! Is it my turn? Here comes the pain… তার গানটি শোনার পর এক ভারতীয় দর্শকের অনুভূতি এরকম- 1st "vole vole vole.." : me Hmm damn 2nd "vole vole vole..." : Me shock Damn she is a demon! 3rd "vole... vole... vole..." : Me literally crying…. I have had it on loop for hours now and I love it more! . আজ বিশ্ব সংগীত দিবসে সকলের জন্য এই ছোট্ট নিবেদন- ডায়ানা আঙ্কুডিনোভা দ্য লিটল লিজেন্ড! ......................... ২১ জুন, ২০২১
নিজের পারিপার্শ্বিকতার সঙ্গে এতটাই যুদ্ধ করতে হচ্ছে যার সঙ্গে কেবল তুলনা চলে সরু বিপজ্জনক গিরিখাদের কিনারা দিয়ে হাঁটতে থাকা...একটু একদিক-ওদিক হলেই হাজার ফুট নিচে পড়ে থেতলে-দুমড়ে-মুচড়ে মাংসের কিমা! এই অবস্থায় আহার-নিদ্রাই যখন গৌণ হয়ে গেছে, তখন আর লেখালিখি? কী করে সম্ভব? 'শরীর ভাল না' বলে কাগজের লেখা দিতে পারছি না। অর্ধেক, সিকি, আধলা সম্পন্ন হওয়া লেখাগুলোও থমকে আছে। ঠিক সেই সময়ে বাল্যবন্ধু রবীনের চাওয়া আমার সকল বই একটা লট করে তাকে পাঠালাম। তারপর সবিস্ময়ে মনে পড়ল আমার 'সিগনেচারবুক'-'আল লিটল ফাইটার স্লিপিং উইথ আর্মস' যে বইটা হাতে নেয়া থেকে বইটা নিয়ে ভাবলেই চোখ ভিজে ওঠে। শত-সহস্রতম বার ভিজে উঠেছে! কাউকে দিতে গেলে, পাতা ওল্টালে, অটোগ্রাফ দিতে গেলে কাঁদতেই হয়। বুকভেঙে কান্না আসে! অথচ বইটার ঘটনাস্থল চুয়াডাঙ্গা, দর্শনা, খুলনার কোনো স্কুল সহপাঠি, খেলার সাথী, বাল্যবন্ধু, পাড়া-প্রতিবেশী কারও হাতেই বইটা নেই! আসলেই নেই! রবীনকে পাঠানোর পর সে পাই পাই করে বইয়ের দাম মিটিয়ে দিয়েছে। আমিও টাকা নিয়েছি, কারণ বইগুলো আমাকে টাকা দিয়েই কিনতে হয়েছে! যা হোক, আসল কথায় আসা যাকঃ প্রকাশিতব্য দুটো বইয়ের খোঁজ নিই না। অসম্পূর্ণ লেখাগুলো এক লাইনও বৃদ্ধি পায় না। নতুন কোনো লেখার পরিকল্পনা মগজে ঠাঁই পায় না। সে জন্য মনে হচ্ছে, এই লটের ছবিটাই হয়ত শেষ ছবি। হয়ত আর কোনো সংযোজন হবে না! এসব ভেবে কেমন ফাঁকা ফাঁকা লাগছে মাথার ভেতরটা! লাগুক। ধনমনীগুলো এখনও হৃদযন্ত্রে রক্তের যোগান দিয়ে চলেছে, তা-ই তো ঢের। #মনজুরুল_হক
২০১৭ সালের কথাঃ প্রেসিডেন্ট, প্রধানমন্ত্রীর যাতায়াতের সময় ওই একটি বাদে সকল রাস্তা বন্ধ করে দেয়া হয়। এটা উপমহাদেশের 'সামন্ত কালচার'। এদের যাতায়াতকালে অ্যাম্বুলেন্স আটকে কত জন মারা গেছে তার খতিয়ান আমাদের না থাকলেও ভারতের আছে। সেই খতিয়ানসমেত একটি টিভি প্রতিবেদনে দেখা গেল একজন সাধারণ ট্রাফিক সাব ইন্সপেক্টর ব্যাঙ্গালুরুতে প্রেসিডেন্ট প্রণব মুখার্জীর গাড়িবহর আটকে দিয়ে একটি অ্যাম্বুলেন্সকে পাসিং দিয়েছেন! সেই থেকে এস আই এমএলএন গাপ্পা জাতীয় হিরো! সয়ং রাষ্ট্রপতি তাকে অভিনন্দন জানিয়েছেন। তাকে নিয়ে চ্যানেলে আধা ঘন্টার অনুষ্ঠান! স্যালুট টু মিঃ গাপ্পা। এই পিওর ফান্ডামেন্টাল এন্ড ফিউডাল দেশে আমরা অতটা আশা করিনা। শুধু এতটুকু আর্জি জানাইঃ আপনাদের মন্ত্রি, পাতি নেতা-ফেতা, সামরিক কর্তা, পুলিশের কর্তাদের বিনা প্রটোকলে উল্টোদিকের রাস্তায় নবাবী দেখানোটা বন্ধ করুন। তাদের এই প্রশাসনিক 'মাস্তানি'র জন্য আমরা কর দিই না।
পরীমনিকে ধর্ষণ এবং হত্যাচেষ্টা করা Nasir U Mahmood এর সঙ্গে আমার মাত্র ৪জন মিউচ্যুয়াল। তাদের একজন সাংবাদিকদের নেতা, আর একজন একটি বাম জোটের মেইন ম্যান! ইটস আ বিউটিফুল কম্বি!
স্টেট ম্যাকানিজম যখন একজন ব্যক্তির উপর 'ভরসা' করতে বাধ্য করে তখন স্টেট 'অকার্যকর' হয়ে ওঠে। রাষ্ট্রবিজ্ঞানের ভাষায় 'এনার্কি' অবসম্ভাবি। পরীমনি কেসটা উপলক্ষ মাত্র। উই পিপল অল আর ফল ইন এন্ডলেস ব্ল্যাকহোল।
তিনটি পরস্পরবিরোধী স্ট্যাটাসঃ -ক্রিকেটকে বলা হয় 'খেলার রাজা ক্রিকেট'! আসলে ক্রিকেট কোনো খেলা নয় (পরে লিখব) অথচ ইংল্যান্ডের মাটিতে কিউইরা টেস্ট সিরিজ জিতে নিল! - ইংল্যান্ড এর আগে কখনও ইউরোর প্রথম ম্যাচ জেতেনি। এবার জিতল, এবং ক্রোয়েশিয়া টানা ৫বার ইউরোর প্রথম ম্যাচ জিতে এবার হারল। ইউরো এবার চমক দেবে। - নিউজফিড দেখতে ইচ্ছে করছে না! এ্যাড আর বিজ্ঞাপনমূলক এ্যাড দেখতে দেখতে চ্রম বিরক্ত। 
রাশিয়ার জন্য বেলজিয়াম বরাবরই 'রেডজোন'! আজ রাতে আবারও সেই বেলজিয়ামের বিপক্ষে ম্যাচ দিয়ে রাশিয়ার ইউরো শুরু...
তোল্লাই দিয়ে 'দুধ দেয়া গরুর লাথিটাও ভালো' বলেছেন না? এখন তো লাথি খেতেই হবে! বিশ্বসেরাঅলরাউন্ডার (!) সাকিবালহাসানকে একইসঙ্গে জাতীয় দলের ক্যাপ্টেন-কোচ-ম্যানেজার করা হোক। বোর্ড, দল, দর্শক, জাতি এধরণের অসভ্যদের অসভ্যতা ডিজার্ভ করে।
তোমারে ক্যালাবে যে ফেসবুকে বাড়িছে সে! মাত্র এগার দিন আগে নিকৃষ্ট আঞ্চলিকতাবাদ নিয়ে পোস্ট দিয়েছিলাম; ওই যে স্বদেশি বিনয়-বাদল-দীনেশ প্রসঙ্গে কে যেন বলেছিল-'আমার বিক্রমপুরের বীর'! আজ সকালে একঝলক ফেসবুক খুলেই দেখি- 'খুলনার গর্ব নতুন সেনাপ্রধান অমুক লেঃ জেঃ....!' সেটা আবার বেশ শেয়ার-টেয়ারও হয়েছে।.....তিনি খুলনার পূর্ব বানিয়া খামারে জন্মগ্রহণ করেন....তারপর তার ক্যারিয়ারের ফিরিস্তি..। 'আম্রার ফুয়া', 'আঁরার হুলা', 'হামার বগরার ছৈল', 'মোগো বরিশাইল্লা পোলা' বলা ভাইলোগ নিঃসংকোচে আমারে গাইলাইয়া যান......এই জেলা নিয়ে কিনা আমার গব্বো ছেলো?! 
তিনি ৫০টি 'মডেল মসজিদ' উদ্বোধন করেছেন। আরও বাকি ৫শ১০টা। এই সকল 'মডেল' থেকে একযোগে যেদিন তাঁকে উচ্ছেদের জন্য 'মডেলহুংকার' উঠবে, সেইটার নাম কী হবে ভাবছি....
বাঙালি নাকি 'দাঁত থাকতে দাঁতের মর্যাদা বোঝে না'! আমি কিন্তু পূর্ণ দাঁতের মর্যাদা দানে বদ্ধপরিকর! তাই একখানা দাঁতের মূল-কর্তন, খাল-খনন, সেতু নির্মাণ ইত্যকার বিবিধ যন্ত্রনায় চার দিন ফেসবুক-এ হাজিরা দিতে পারি নাই! ইত্যবসরে এই গল্পখানা ফাঁদিয়া বসিলাম....... 'ধূমপান স্বাস্থ্যের জন্য ক্ষতিকারক' এই সতর্কতা এনাফ না মনে করে ২০১১ সালে হাইকোর্টে রিট আবেদনের প্রেক্ষিতে 'কেন বিভৎস ছবিসহ ধূমপানবিরোধী সাবধানতা লেখা থাকবে না' মর্মে রুল জারি হয়। এর পর থেকেই মুখের ক্যান্সারের বিভৎস ছবি ছাপা হয় সিগারেটের প্যাকেটে! দেখলে ভয় না, ঘেন্না লাগে। যা হোক এখন সিগারেটের যে আকাশচুম্বি দাম তাতে ধূমপান অর্থনৈতিকভাবেই কমে গেছে। মানুষ এখন ধূমপানজনিত ক্যান্সারে মরার সুযোগ পাচ্ছে না! তার আগেই কোভিড-১৯ লাশের দায়িত্ব নিয়ে নিচ্ছে। তিনি এখন এক নম্বরে! * পোস্টের বিষয় এসব নয়। সেদিন আলমিরার একটা অব্যবহৃত তাক পরিষ্কার করতে গিয়ে ছবির এই বস্তুগুলো খুঁজে পেলাম। মুহূর্তে ১০ বছর পেছনে চলে গেলাম..... গুলিস্তানে 'গ্ল্যামার' নামে একটি বিশাল দোকান আছে। অবাঙালি পরিচালিত। ওরা টোব্যাকো বা প্রচলিত ভাষায় 'মিকশ্চার' আমদানীর সোল এজেন্ট। বিভিন্ন দেশের, বিশেষ করে হল্যান্ডের টোব্যাকো আনত। আমি ছিলাম নিয়মিত কাস্টমার। সে সময় 'এরিনমোর' কিনতাম। চার কোণা কৌটো, গোল কৌটো। এর মধ্যে যতগুলো ব্র্যান্ড আছে সব টেস্ট করা শেষ। দাম বেড়ে যাওয়ায় 'স্যামসন'-এ অবনমন। সাবলীলভাবে উর্দু বলতে পারতাম বলে দোকানের মালিক, সেলসম্যান সবার সঙ্গে সখ্যতা গড়ে উঠেছিল। একদিন সন্ধ্যেবেলা দোকানে ঢুকেছি। হেড সেলসম্যান ডাক দিয়ে বলল- 'আপনে তো কামাল কার বাইঠে মেহেরবান!' অবাক হয়ে জিজ্ঞেস করলাম-'ক্যা কিয়া ম্যায়নে?' হাসতে হাসতে লোকটা বলল-'হামলোগ উস আদমিকো নাম ভেজেথে জিস আদমিনে বারা বরছতাক ‘স্যামসন’ পিতে রহে.... তো বাত এহি উনোনে প্রাইস ভেজে আপলোগোকি লিয়ে'...... বলেই একটা পাউচ বের করে দিল। তার মধ্যে এক প্যাকেট স্যামসন টোব্যাকো, একটা পাইপ, পাইপ ক্লিনার, একটা কক ওপেনার, আর একটা কোটপিন। আমার তো চক্ষু চড়কগাছ! ক্ষতিকর জিনিস খেয়ে পুরষ্কার! এই না হলে কর্পোরেট ম্যানার! * এক সময় দাম আরও বেড়ে গেলে এবং টোব্যাকোতে নিকোটিনের পরিমান বেশি ভেবে সিগারেটে প্রত্যাবর্তন। সেই আদি এবং অকৃত্তিম গোল্ডলিফ ওরফে গুল্লিপ। আরও পরে ২০১৪ সালে হৃদযন্ত্রে অলঙ্করণের সময় শেষ প্যাকেট বেনসন ময়লার ঝুঁড়িতে ফেলে প্রায় চার দশকের 'পেম' বিসর্জন। এরও পরে মনে মনে একটা আহ্ল্লাদ পুষেছিলাম কাউকে বলিনি (এই অবসরে আপনাদের বলে রাখলুম) মরার সময় সম্ভব হলে কেউ যেন একটা এরিনমোর সিগার বানিয়ে দেয়। নিদেনপক্ষে এক শলাকা বেনসন! 'গানস অব নাভারন' মুভিতে কাকে যেন মৃত্যু সময়ে সিগারেট টানতে দেখেছিলাম....শেষে খুক করে কাশি দিল... সাদা সিগারেটটা লাল হয়ে উঠল! স্যুইচড অফ। *** সংবিধিবদ্ধ সতর্কীকরণ (কী কঠিন শব্দরে বাবা): ধূমপান মৃত্যু ঝুঁকি বাড়ায়
যে মানুষ জীবনেও ভাগ্য-ফাগ্য মানল না, তাকেও কী-না এই অনলাইনকেনাকাটারযুগে এসে ভাগ্যের দ্বরস্থ হতে হচ্ছে! 🙁 ১। কয়েক মাস পূর্বে এক লট পুস্তক অর্ডার করিলাম আগাম টাকা প্রদানান্তে। ৩ দিন পর 'ফলো, সার্স...সম্পন্ন করতঃ কমপ্লেক্সের অন্য এক বিল্ডিংয়ে ডেলিভারি করিয়া চলিয়া গেল! ভাগ্যিস ওইখানকার গার্ড জানিত এই অধম ন্যাকা-নিকি করিয়া থাকে! ভালো মনে করিয়া পৌঁছাইয়া দিল। ২। সুদূর দক্ষিণবঙ্গের এক ছেলে হইতে পুরোনো একখানা পুস্তক ক্রয় করিলাম যথারীতি অগ্রিম প্রদানান্তে। সে ৭দিবস পর ক্যুরিয়ার করিল। লাটসাহেবদিগের প্রতিষ্ঠান 'সুন্দরবন' কহিল-আসিয়া গ্রহণ করিতে হইবে, আমরা বাড়ি বাড়ি প্রদান করি না। করোনার ভয়ে বাহির হইতে পারি না। ৭দিন পর কহিল- লইবেন, না ফেরত পাঠাইব? অগত্যা কহিলাম-জ্বি মেহেরবান, মেহেরবানী করিয়া অপেক্ষা করুন, আমি আসিতেছি.... সীমিত পরিসরে সামাজিক দূরত্ব মানিয়া অকুস্থলে হাজির হইলাম। তাহারা তালাশ করিয়া পুস্তকখানা পাইলেন না। প্রায় অর্ধ ঘন্টা দাঁড় করাইয়া রাখিয়া জ্ঞাত করাইল-উহা ফেরত গিয়াছে। প্রেরক কহিলেন- উহা হস্তগত হয় নাই ভাই। হইলেই আপনার টাকা প্রত্যাবর্তন করিব। দুই মাসাধিকাল অতিক্রান্ত হইবার পরও অদ্যাবধি টাকা আসিল না। ৩। দেশের স্বনামধন্য 'শেকল-বই-দোকান'-এর মেসেজবক্সে একখানা পুস্তকের মূল্য শুধিলাম। কিয়ৎসময় বাদে কোনোরূপ সম্ভাষণ-টম্ভাষণ ছাড়াই উত্তর আসিল-২৬০ টাকা। কহিলাম- ইহা কি প্রেরণখরচসমেত? উত্তরিল- না। প্রেরণ-খরচ ৫০ টাকা প্রদান করিতে হইবে। মনে প্রশ্নের উদয় হইল; ঢাকাভ্যন্তরে তো শুনিয়াছি ৩০ টাকা লাগিবার কথা! ৫০ চাহিল কেন? ভীত হইয়া প্রশ্ন করা হইতে বিরত থাকিলাম! কে কহিতে পারে, যদি রুষ্ঠ হইয়া চপেটাঘাত করিতে চাহে? ৪। অদ্যকার ঘটনা- পুরাতন পুস্তক বিক্রির প্রতিষ্ঠান। একখানা পুস্তক দাম-দর করিয়া ৩৫০ টাকা সাব্যস্ত হইল। অগ্রিম টাকা প্রদানের পূর্বে পূর্বাভিজ্ঞতালব্ধ জ্ঞানে কহিলাম-ক্যুরিয়াযোগে বাসায় পৌঁছিবেন তো? তাহারা কহিল- না। উহাদের দপ্তর হইতে আনায়ন করিতে হইবে। আর মেজাজ সংযত রাখিতে পারিলাম না। কহিলাম- বাঞ্চোত, তাহলে ৫০ টাকা তোর কোন বাপের শ্রাদ্ধে নিবি? ঈশ্বর মুচকি হাসিয়া কহিলেন- রে মূঢ় করোনাকালে ভোক্তার কোনো অধিকার থাকিতে নাই। বিক্রেতা একই সঙ্গে দয়াবান আবার একই সঙ্গে নির্দয়!
বাজেট নিয়ে আরও এক ফর্দ- প্রতি বাজেটেই তামাক এবং তামাকজাত পণ্যের দাম বাড়ানো হয়। তারপরও সর্বোচ্চ করদাতাদের কাতারে প্রথম সারিতে থাকে জর্দা কোম্পানি, কারিকর বিড়ি, নাসির বিড়ি, ইন্তাজ বিড়ি, আকিজ বিড়ি, ব্রিটিশ-আমেরিকান টোব্যাকো কোম্পানি এবং অপরাপর বিড়ি-সিগারেট কোম্পানিসমূহ। কারণ কী? ধূমপান নিরুৎসাহিত করতে? মোটেই না। কারণ মানুষকে এসব খাওয়াতে হয় না। অধিকাংশ গরিব মানুষ এসবের কুফল জানতে পারে না। ছাড়তে না পেরে খায়, আর কষ্টের টাকায় 'ব্যান্ডরোল ট্যাক্স' হিসেবে ট্যাক্স দিতে বাধ্য হয়। আর এসব থেকে দূরে থাকা মাফিয়ারা হাজার হাজার কোটি টাকা ট্যাক্স ফাঁকি দেয়। আইগতভাবেই কালোটাকা সাদা করে নেয়। বিড়ি বিক্রেতারাই এক সময় শিল্পগ্রুপের মালিক হয়ে বসে। এই দেশে আমদানীকৃত মোটরগাড়ির ট্যাক্স হওয়া উচিৎ ৫০০% থেকে ১০০০%। তা যেহেতু পারে না, তাই প্রান্তিক মানুষের বিড়ি-জর্দা থেকেই উসুল করা।
বাজেট পেশ করার পরদিন পত্রিকা খুলেই পাশাপাশি দুটো খবরে হুমড়ি খেয়ে পড়ে পাবলিক- 'কোন পণ্যের দাম কমল' আর 'কোন পণ্যের দাম বাড়ল', অথচ প্রায় কেউই তলিয়ে দেখতে চাইবে না-কার কার ঘাড় ধরে কোন কোন ট্যাক্স আদায় করে হবে? কেন সাড়ে চার কোটি বেকারের দেশে 'লোকবলের অভাবে কাজ করা যাচ্ছে না' বলা হচ্ছে? আর কেনই বা বছর শেষে অত কোটি টাকার উন্নয়ন বাজেট অব্যবহৃত থেকে ফেরত গেল? এবং সরকার যে এখানে-ওখানে শত শত কোটি দান-খয়রাত করে সেসব কাদের টাকা?
আজ কিছু লিখতে ইচ্ছে করছে না। গতকালও লিখতে ইচ্ছে করেনি। আগামীকালও লিখতে ইচ্ছে করবে না…. আর তখনই বাতাসে ভেসে এলো- রবীন্দ্রনাথ কাঁদছেন! ‘তরঙ্গ মিলায়ে যায় তরঙ্গ উঠে… কুসুম ঝরিয়া পড়ে কুসুম ফুটে… নাহি ক্ষয় নাহি শেষ…নাহি নাহি দৈন্য লেশ সেই পূর্ণতার পায়ে মনস্থান মাগে আছে দুঃখ আছে মৃত্যু বিরহ দহন লাগে তবুও শান্তি তবু আনন্দ তবু অনন্ত জাগে আছে দুঃখ আছে মৃত্যু... . অভুক্ত শকুনটাকে কাছে ডেকে বাম হাতের মাংস কেটে দিলাম- খেল না! রক্তঝরা হাতের আরও একতাল মাংস ছিঁড়ে দিলাম, তবুও না। শকুনেরা তাজা মানুষ খায় না- অথচ আমার মাস্টারমশাই আমার রৌদ্রস্নাত শৈশব খেয়ে দিয়েছিল। তৈলাক্ত বাঁশে বানরের বেয়ে ওঠা আর গোয়ালার দুধে পানি মেশানোর মিথ্যে দিয়ে। পূর্ণ বয়সে যাকে যা দেবার সবই দিয়েছিলাম; প্রেম, পূজা, স্নেহ-মমতা, শ্রদ্ধা-ভক্তি সব। তারা সব খেয়ে নিয়েছিল, কেননা তারা কেউ শকুন নয়। সেই থেকে একটাই হাত আমার বাকিটা মাংসহীন, বিবর্ণ, অসুন্দর। এখন আমার সেই একটিই হাত, যা দিয়ে বড়জোর অবাধ্য চুল সরাতে পারি যদি সেই চুল চোখের ওপর দিয়ে বক্রাকারে নেমে রহস্যময় দ্যোতনা সৃষ্টি করে। আর পারি…. বন্দুকের নলটা থুতনির নিচে ঠেকিয়ে সেই হাতের তর্জনি ট্রিগারে রেখে আকাশের ক্যানভাসে কত কত চেনা মুখ, অচেনা মুখ আর পার্থব-অপার্থীব সবকিছু ঝাপসা করে দিতে…. ক্যানভাসটা প্রথমে ঝাপসা হবে, তারপর ধীরে ধীরে মিইয়ে যাবে একটা ছোট্ট বিন্দু হয়ে… কয়েক সেকেন্ড! তারপর দুপ! ব্ল্যাকআউট। ……………….. জুন, ২, ২০২১
আন্তনিয়া আলেকসান্দ্রোভা। এই নারী সোভিয়েত ইউনিয়নের লেনিনগ্রাদ রেলওয়ের একজন সাধারণ কর্মী। ১৯৪০ সালে হিটলারের নাৎসি আর ফিনল্যান্ডের যৌথ বাহিনী যে রাতে উপর্যুপরি বোমা ফেলে লেনিনগ্রাদ রেলস্টেশন ধ্বংস করে দিয়েছিল, সে সময় তিনি সেখানে দিন-রাত টানা ডিউটি করেছিলেন। ধ্বংসস্তুপের ভেতর সারি সারি লাশের মধ্যেও তিনি দায়িত্ব পালন করেছিলেন। পরে ১৯৪৯ সালে মাত্র ২৯ বছর বয়সে এক জটিল রোগে আক্রান্ত হয়ে আলেকসান্দ্রোভা মারা যান। সোভিয়েত সরকার তাঁকে একজন উচ্চ সেনা-পদকে ভূষিত করে। গল্প শেষ। . গল্পটার মোরাল-এই দেশে মাত্র হাতে গোণা কয়েকজন বীরাঙ্গনা ঠেলে-ধাক্কায়, এর-ওর কাছে ধর্ণা দিয়ে খেতাব পেয়েছে। তারামন বিবিকেও চল্লিশটা বছর অপেক্ষা করতে হয়েছে বীরত্বের স্বীকৃতির জন্য। অমন শত শত ‘তারামন বিবি’ মারা গেছে অবহেলায়। এখনও ধুকে ধুকে মরছে……. অথচ মল এবং মূত্র ছাড়া আর কোনো উল্লেখযোগ্য ত্যাগ ছাড়াই এই দেশের শীর্ষপদসমুহে হাজার হাজার প্যারাসাইট দোর্দণ্ড প্রতাপে ক্ষমতাবিচ্ছুরণ ঘটিয়ে চারিদিক অন্ধকার করে তুলেছে….। . এখানেই জাতি হিসাবে পার্থক্য। আমাদের সেইসব নারীই পদক পায় যারা বিশাল বিশাল ডিগ্রি-ফিগ্রি কালেক্ট করতে পারে। যারা ব্যবসা-বাণিজ্য করে দেশের অর্থনীতিকে ‘চাঙ্গা’ করে! কিন্তু যে অশিক্ষিত নারীটি একমাত্র গরুটিকে বিশ্রাম দেয়ার জন্য নিজেই ঘানি ঠেলে তেল বের করে, তার দিকে রাষ্ট্রটেলিস্কোপ পড়ে না! 
১৯৮৪-৮৫-৮৬ সময়কালে রাজশাহী বিশ্ববিদ্যালয়, রাজশাহী মেডিকেল কলেজকে 'বিপ্লবী ছাত্র মৈত্রীর ঘাঁটি' বলা হতো। অথচ ১৯৮৮ সালের ৩১ মে রাজশাহী মেডিকেল কলেজে দিনে-দুপুরে ৩৪ জন শিক্ষকের সামনেই ছাত্র শিবিরের সশস্ত্র ক্যাডাররা মৈত্রীর নেতা রতনকে গুলি করে ও কুপিয়ে হত্যা করে। সে সময় ওই ৩৪ জন শিক্ষক যেমন **ল ফেলতেছিল, এখনও তাই ফেলবে। একজন 'জোহা স্যার' হওয়া অত সহজ না। আপনারা এখন প্রগতির নামাবলি গায়ে 'মৌলবাদ ও সাম্প্রদায়িকতা বিরোধী দিবস' পালন করতে থাকেন- হেফ-জামাতি বাংলায়.....
হিটলারের সেই কুখ্যাত উক্তি- "মানুষকে এমন নির্মম অত্যাচার করো যেন বেঁচে থাকতে পারাকেই পরম পাওয়া মনে করে" আমাদের হয়েছে সেই দশা! চোখের সামনে এইসব বেজম্মাদের লুটপাট-চুরি-ডাকাতিকেও 'ট্রল' করে বৈধতা দিতে হচ্ছে। শুধু এতটুকু মনে রাখলেই চলবে- এইসব কোটি কোটি টাকা ডাকাতির পাই পাই আপনার-আমার পকেট কেটে নেয়া হবে। আমাদের বাপ-চাচাদের রক্তঘামে ফলানো ফসল থেকে উসুল করা হচ্ছে। হবেও।
আইন গঠন-বাতিল করে সরকার, রাষ্ট্র নয়। রাষ্ট্র একটা 'কাঠামো' মাত্র। 'ডিজিটাল নিরাপত্তা আইন' বাতিল চান সরকারের কাছে। এই আইন থেকে কেউ নিরাপদ নন।
উগ্র জাতীয়তাবাদ, উগ্র ধর্মবাদ আর উগ্র আঞ্চলিকতাবাদ একই গর্ভের প্রডাক্ট....। একজন একটা পোস্ট দিয়েছেন; ব্রিটিশ-বিরোধী বীর যোদ্ধা বিনয়-বাদল-দীনেশকে নিয়ে। বেশ তথ্যবহুল পোস্ট। তিন অকূতভয় যুবকের আত্মত্যাগের কাহিনী। কলকাতার রাইটার্স বিল্ডিংয়ে বাংলার অত্যাচারী কারা-মহাপরিচালক লেফটেন্যান্ট কর্ণেল সিম্পসনকে গুলি করে হত্যা করেছিল ওরা। বাদল-দীনেশ সায়োনাইড খেয়ে আত্মত্যাগ করলেও বিনয় নিজের মাথায় গুলি করেছিল, কিন্তু মারা না গিয়ে ধরা পড়ে। কয়েকদিন পর নিজেই সেই ক্ষতে আঙ্গুল চালিয়ে গ্যাংগ্রিন বাধিয়ে মৃত্যুবরণ করে। সেই পোস্টের প্রথম কমেন্ট কি শুনবেন? -'আমার বিক্রমপুরের বীর'! গান্ধীকে নিয়ে পোস্ট দেবেন। হয়ত কেউ এসে বলে যাবে-'নোয়াইল্লারা হেতের ছাগল চুরি করছিল না?' গত অলিম্পিকে রাশিয়ার এক কিশোরী জিমন্যাস্টিকে পদক পেল। ওমনি দেশের প্রধান কাগজগুলোর শিরোনাম- 'অমুক বাংলাদেশের গর্ব' (বাবা বাংলাদেশি সূত্রে)। ওই মেয়ে জীবনে বাংলাদেশ দেখেওনি! বাংলাদেশে প্রাক্তন ব্রিটিশ রাষ্ট্রদূত আনোয়ার বাঙালি। সে নিয়ে সে সময় সব কাগজে কী মাতামাতি! তিনি এক সাক্ষাতকারে অতি কষ্টে একটি মাত্র বাংলা শব্দ উচ্চারণ করেছিলেন- 'বাংলা মাততে ফারি না'! মালয়েশিয়ার প্রাক্তন প্রধানমন্ত্রী মহাথির মোহাম্মদকে তো 'চিটাগাইঙ্গা হুলা' বানিয়েই ছেড়েছিল এরা! ভারতের সাবেক রাষ্ট্রপতি প্রণব মুখার্জিকে তো 'নড়াইলের জামাই' বানিয়ে আমন্ত্রণ করে নড়াইল ভ্রমণ করিয়ে এলাহী কারবার। সুনীল, মৃণাল, মিঠুন, নচিকেতা, ভানু, ঋত্বিক, সুকুমার, উৎপলা, জ্যোতিবসু, মানবেন্দ্র, দেবব্রতসহ অজস্র গুণি শিল্পী-সাহিত্যিক-চলচ্চিত্র ব্যক্তিত্ব, রাজনীতিককে 'আমগো পুলা/মাইয়া' বলে 'গব্বিত' হলেও জীবনের বেশিরভাগ লেখালিখিতে এই পূর্ববাংলার আলো-বাতাস-মাটি-জল-প্রকৃতি থাকলেও রবীন্দ্রনাথ কিন্তু "আমগো পুলা" নয়! তেমনি ৯৯.৯ শতাংশ মানুষ জানে না, জানতেও চায়না তুখোড় সাংবাদিক, প্রাবন্ধিক, অনুবাদক এবং নকশালবাড়ি আন্দোলনের তাত্ত্বিক নেতা সরোজ দত্ত এই পূর্ববাংলার নড়ালের সন্তান! বাসে, ট্রেনে, লঞ্চে, উড়োজাহাজে পাশে বসা সহযাত্রীকে স্টুপিডের মত প্রশ্ন-'ভাইয়ের বাড়ি কই'? এরপর যদি এক জেলা হয়ে যায় তাহলে ত্বরিত প্রশ্ন- 'কুন থানা বা কুন গ্রাম?' ভাগ্যিস 'বেলগ্রেড' ব্যাডায় বাংলাদেশে আসেনি!
সবে পুবাকাশ রাঙা হতে শুরু করেছে। একটু পরেই আলোকিত হয়ে উঠবে চারিদিক। এত আলোতেও কোনো কোনো আঁধার কাটবে না! সব সময় সব আলোয় সবকিছু আলোকিত হয় না!
চিকণ করিডোর দিয়ে লোকটা তার ছেলের হাত ধরে হাঁটছে। তার একটা পা দিয়ে রক্ত ঝরছে। আমি সাহায্য করতে চাইলে করুণভাবে তাকাল। বাধা দিলনা। তাকে ওই করিডোরের একটা ছোট্ট চেয়ারে বসালাম। পাশেই ক্যুপ। সেখানে কে যেন অঘোরে ঘুমুচ্ছে। দাঁড়িয়ে রইলাম। লোকটা বলল-তোমার ঘুম পেয়েছে, এখানেই গুটিশুটি শুয়ে পড়। অবাক হলাম! আমার ভীষণ ঘুম পেয়েছে, লোকটা কীভাবে জানল? লজ্ঝড় ট্রেনটা হেলে-দুলে চলছে.... একটু পরেই ট্রেনটা ছোট হতে হতে ন্যারোগেজ ট্রেন হয়ে গেল। এঁকে-বেঁকে নদীর ধারঘেষে চলছে......তারপর হুড়ুৎ করে পানির তলে চলে গেল ট্রেনটা! জানালা খোলা, অথচ পানি ঢুকছে না! ভুড়ভুড়ি কেটে পেছনে চলে যাচ্ছে....একসময় ট্রেনটা ঝকঝকে ন্যারোগেজ মেট্রোর মত হয়ে গেল। রাস্তার ওপর দিয়ে ধীরে ধীরে চলছে.... সামনে একটা লালপতাকা মিছিল। নিঃশব্দ। মিছিলকারীরা লাইন ছেড়ে সরে গেল। ট্রেনটা কুর্ণিশ করে এগোতে থাকল। আর একটু সামনে এগুতেই হাতের বাঁয়ে একটা চালের আড়ৎ। দোকানে জায়গা থাকার পরও লাইনের ওপর অনেকগুলো বস্তা রেখে খরিদদারের সঙ্গে দেন-দরবার করছে আড়ৎদার। আমরা গালাগালি করলাম। কারা এসে যেন বস্তাগুলো সরাল। ট্রেন আবার চলছে। এবার একটা ছেলে এক পা থুননি পর্যন্ত, আরেক পা ভাঁজ করে শোয়ানো। বসে জুতো সেলাই করছে। লাইনের ওপরেই। বিরক্তি নিয়ে বাক্সোটা সরাল। অন্য পা-টা আর সরায় না। আমি চিৎকার করে বললাম-পা-টা পিষে যাবে, পা সরা....ছেলেটা পা সরিয়ে নিল। তারপর ট্রেনটা আরও চিকণ হয়ে খেলানা ট্রেনের মত এবাড়ি-ওবাড়ির ব্যালকনি দিয়ে এগোচ্ছে....মিক্শচার গ্রাইন্ডিং মেশিনটা খুব ধীরে সিমেন্ট মিক্স করছে....তার পাশ দিয়ে এগিয়ে যাওয়ার সময় চালক মেয়েটি বলল-একে তো আমি মেয়েমানুষ, তার উপর হিন্দু! কিছু বললেই পাথর ছোঁড়ে! হঠাৎ করেই ট্রেনটা মস্ত একটা দুলনি খেয়ে লঞ্চ হয়ে ঘাটে ভিড়ল! সিঁড়ি নেই! সবাই লাফিয়ে লাফিয়ে নেমে যাচ্ছে.... আম্মাও ছোট্ট লাফ দিয়ে আমার সঙ্গে নেমে এলো। আমি ডান হাতে আম্মার কোমর পেঁচিয়ে পাড়ে উঠে এলাম। ফিকে সবুজ, তীব্র নীল আর ধূসর রঙ মেশালে যেমন হয় সেরকম রঙের আকাশ। একটু দূরেই সানফ্রান্সিকো ব্রীজ। মৃদু দুলছে....অবাক হলাম! এখানে নামিয়ে দিল কেন? রায়েরবাজার তো আরও অনেকটা দূরে....আম্মা আর আমি খুব ধীরে হাঁটছি...চারপাশে অজস্র মানুষ কোলাহল করছে। নিঃশব্দে। তারপর গাঢ় কালো অন্ধকার! 
ধরা যাক ভারতের জনসংখ্যা ইয়োরোপের কয়েকটি দেশের মত যদি আড়াই-তিন লাখ হতো, তাহলে পুরো ভারতই এখন জনশূন্য!!!! কারণ কোভিডে মৃতের সংখ্যা ৩ লাখ ১২ হাজার.... অনেক অনেক দিন পরে ইতিহাসে লেখা হবে...... করোনাভাইরাস মহামারীকালে সারা ভারতজুড়ে অক্সিজেনের জন্য হাহাকার.... সংক্রমণ ও মৃত্যু রেকর্ড ছাড়াচ্ছে প্রতিদিন... মহামারির দ্বিতীয় ঢেউয়ে বিপর্যস্ত হয়ে পড়েছে ভারতের স্বাস্থ্য ব্যবস্থাপনা... আর্থিক খাতের অবস্থা মুখ থুবড়ে পড়েছে..... সেই বিপর্যয়ের মধ্যেও ১৮০ কোটি মার্কিন ডলার, ভারতীয় মুদ্রায় ১২ হাজার ৬০০ কোটি টাকা খরচ করে নরেন্দ্র মোদী ১৫ একর জায়গাজুড়ে ১০টি ভবনসহ তার বাসস্থান 'সেন্ট্রাল ভিস্তা' বানিয়েছিলেন! চা-বিক্রি, গোধরা-ডিজাস্টার, ৫৬ ইঞ্চি, আচ্ছে দিন... এসব না হয় উহ্যই থাকুক।
গত বছর এক বাল্যবন্ধু মৌলবী সাহেবকে ব্লক করেছিলাম। চুয়াল্লিশ বছরের বন্ধুত্ব নষ্ট করতে খারাপ লাগেনি। দক্ষিণাঞ্চলের এক গ্রামের কিছু বেজম্মা জাল পেতে এবং টিয়া পাখির চলাচলের পথে চিকণ তার বেঁধে সেই তারে বিদ্যুৎপ্রবাহ করে ঝাঁকে ঝাঁকে টিয়া ধরে মেরে ফেলে সেই ছবি ফেসবুক-এ আপলোড করেছিল। যেহেতু টিয়া খায় না, তাই খাওয়ার ছবি দেয়নি। সেটার প্রতিবাদ করে দেয়া পোস্টে ওই বন্ধু এসে বললেন- 'এইলা কহিয়া কি হইবে? খাংখায় কহছেন!' আমি বললাম- - 'তুই পাখি মারা সাপোর্ট কচ্ছেন?' - কেনে করিম না? আল্লায় পশু-পাখি পাঠাইছে মারি খাবার লাগি - তাইলে শুয়োরও তো আল্লায় পাঠাইছে, সেইলা মারি খাছেন না কেনে তে? - নাউজুবিল্লাহ! এইলা কওহা পাপ বেটা, জানিন না? - টিয়া খাওয়া তো মাকরু, তাইলে কেনে মাইছেন? - হা হা হা খোংখায় বকেচ্ছেন তুই... এর পর পরই Ctrl-Alt-Del. পৃথিবীতে মানুষই সম্ভবত সর্বভূক প্রাণী। 'সর্বভূক' কহিত কুকুর বা কাকও সর্বভূক নয়। এত কথা কেন? বনাঞ্চলে, মফস্বলে চাকরিজীবীরা রাজধানী এবং বড় বড় শহরের বড়কর্তাদের 'ভেট' হিসাবে টাকা ঘুষ দেয়, এটা সর্বজববিদিত। টাকার পরেই সবচেয়ে বড় ভেট আজকাল 'নারী'। তার পরের ভেটগুলো বড় বড় দুষ্প্রাপ্য মাছ, ফল-ফলাদি, মিষ্টান্ন ইত্যাদি। এর মধ্যে সবচেয়ে দুর্লভ আর মহামূল্য ভেট হরিণের মাংস। সুন্দরবন অঞ্চলের কর্মকর্তা-কর্মচারীরা প্রমোশন, বদলি, পেনশনের ফাইল ক্লিয়ার করার জন্য এই হরিণের মাংস ভেট দেননি, এমন ঘটনা বিরল। এই নিরীহ প্রাণীটার ওপর মানুষ থেকে শুরু করে বাঘ,সিংহ, কুকুর, হায়েনা হয়ে এমন কোনো মাংসাশী প্রাণী নেই যার লোভ নেই। সম্ভবত সে কারণেই প্রাকৃতিক নির্বাচনে কিংবা জিনগত কারণে হরিণ সর্বদা ভয়ার্ত! তারা যখন দলবেঁধে ঘাস খায় তখনও সদা সচকিত! ওদের দিকে ক্যামেরা তাক করলেও ভয়ার্ত চোখে অবিশ্বাস নিয়ে তাকায়! অতঃপর পুং সমাজ এইরকমই এক নারীকে বিবাহের পাত্রী হিসাবে খোঁজে, যার নয়ন এইরকম ভয়ার্ত, ভীতসন্ত্রস্ত হরিণের মত!
শুধুমাত্র ভারতবর্ষে নয়, পৃথিবীর এযাবতকালের লিখিত ইতিহাসে আর কখনও এমন ঘটনা ঘটেনি। আর কখনও এমন কৃষক অভ্যুত্থান বিস্ফোরিত হয়নি। আর কখনও সেই কৃষক আন্দোলনের দেখানো পথে মার্কসবাদ-লেনিনবাদ-মাও চিন্তাধারার বিপ্লবের অগ্নিস্ফূরণ ঘটেনি। আর কখনও এভাবে শহুরে প্রিভিলেজড ক্লাস ডি-ক্লাসড হয়ে গ্রামে গিয়ে কৃষকের কাঁধে কাঁধ মিলিয়ে লড়াই করেনি। এভাবে ইতিহাসের হাত ধরে এগুতে থাকলে দেখা যাবে পৃথিবীর ইতিহাসের অনেক নতুন উপাদান এই নকশালবাড়ি কৃষক অভ্যুত্থান বা ‘বসন্তের বজ্রনির্ঘোষ’ থেকে জন্ম নিয়েছে। ভারতবর্ষ তো বটেই, এই গোটা অঞ্চলেই সর্বহারা শ্রেণির বিপ্লব-বিদ্রোহে তাই এই ঐতিহাসিক নকশালবাড়ি কৃষক অভ্যুত্থান এক আলোকবর্তিকা। এক মাইলফলক। আজ এতটা বছর পরেও তা জ্বলজ্বলে সত্য।
নকশালবাড়ী বেঁচে আছে এবং বেঁচে থাকবে।কারণ এ যে অজেয় মাকর্সবাদ লেনিনবাদ-মাও সেতুঙ বিচারধারার উপর প্রতিষ্ঠিত।আমরা জানি সামনে আছে অনেক বাধা, অনেক বিপত্তি, অনেক বিশ্বাসঘাতকতা, অনেক বিপর্য্যয়, কিন্তু তবু নকশালবাড়ী মরবে না, কারণ চেয়ারম্যান মাও সেতুঙ-এর উজ্জল সূর্যালোক পড়েছে। নকাশালবাড়ী মরে নি, আর নকশালবাড়ী কোনদিন মরবেও না।
‘আই অ্যাম দ্য অল্টারনেটিভ!’........ পার্টি অফিসে টাঙানো ডাঙ্গের ছবি নামিয়ে লাথি মেরে ভেঙে ফেললেন চারু মজুমদার। চিৎকার করে বললেন; ‘এই সংশোধনবাদী বেঈমানের ছবি থাকবে না’। তাঁর ক্রোধ কিছুটা প্রশমিত হলে পার্টি কমরেডরা শুধোলেন-‘তাহলে পার্টি কই? কে পার্টি বানাবে?’ চারু মজুমদার বললেন-‘আই অ্যাম দ্য অল্টারনেটিভ, আমিই পার্টি গড়ে তুলব’। ভারতবর্ষের ইতিহাসে এই প্রথম ধ্বনিত হলো- আই অ্যাম দ্য অল্টারনেটিভ! ২ এর পরে শুধুই ইতিহাস ভেঙে ইতিহাস নির্মাণের ইতিহাস। ঘোষিত হলো-‘বসন্তের বজ্র-নির্ঘোষ’- দ্য স্প্রিং থান্ডার! ২৫ মে ১৯৬৭ সাল। এদিনেই ভারতের পশ্চিমবঙ্গের ছোট্ট অঞ্চল নকশালবাড়িতে কৃষক অভ্যুত্থানের সূচনা হল। কী ঘটেছিল সেদিন? ১৯৪৬-এর তেভাগা আন্দোলনের আলোকে দার্জিলিং জেলার সমতলে শুরু হয় বর্গাচাষিদের আন্দোলন। গড়ে ওঠে কৃষকসভা। ১৯৫১ সাল থেকে মজুরি বৃদ্ধি ও বোনাসের দাবিতে চা শ্রমিকরা ধারাবাহিক জঙ্গি আন্দোলনে নেমে পড়েন। ১৯৫৯- সালে প্রাদেশিক কৃষকসভা জমিদারি বিলোপ আইনে উল্লিখিত ২৫ একরের বহির্ভূত জমি জোতদার-জমিদারদের কবলমুক্ত করার ডাক দিলে দার্জিলিং জেলায় এই আন্দোলন গরিব ভূমিহীন কৃষক ও ভাগচাষিদের মধ্যে ব্যাপক প্রভাব ফেলে। কিন্তু আন্দোলন সংঘর্ষের রূপ নিলে ভীত হন প্রাদেশিক নেতৃত্ব। আন্দোলন গুটিয়ে নেওয়ার নির্দেশ দেওয়া হয়। নবগঠিত সিপিআইএম পার্টির সর্বোচ্চ নেতৃত্বের এই সংশোধনবাদী ঝোঁক মেনে নিতে পারেননি চারু মজুমদার। ১৯৬৫ থেকেই সিপিএমের মধ্যে থেকে এই গণআন্দোলনবিমুখ নেতৃত্বের সংশোধনবাদী রাজনীতির বিরুদ্ধে জেহাদ ঘোষণা করে চারু মজুমদার রচনা করতে থাকলেন একের পর এক অতি মূল্যবান আটটি দলিল। ভিত নির্মিত হল এক ঐতিহাসিক কৃষক অভ্যুত্থানের। ৩ লড়াইয়ের আশু ও দীর্ঘস্থায়ী কর্মসূচি স্থির করতে ১৮ মার্চ, ১৯৬৭ খড়িবাড়ির রামভোলা গ্রামের দক্ষিণের মাঠে ‘তরাই কৃষক সভা’-র সম্মেলন ডাকা হল। নকশালবাড়ি, খড়িবাড়ি ও ফাঁসিদেওয়া এই তিনটি ব্লকের কয়েকহাজার কৃষক সেদিন দুপুর ২টোর মধ্যে সেই মাঠে হাজির হলেন। তর্ক-বিতর্কে উদ্দাম সম্মেলন শেষে ঘোষিত হল কর্মসূচি। জোতদারদের সমস্ত জমি দখল করা হবে। গ্রাম মুক্ত করতে ঘরোয়া হাতিয়ার দিয়ে এবং জোতদারদের কাছ থেকে কেড়ে নেওয়া রাইফেল নিয়ে গণমুক্তি ফৌজের সশস্ত্রীকরণ চলবে। এর পরই অনেক জোতদার তাদের রাইফেল কৃষক সমিতিতে জমা দিয়ে দেয়। অনেক জোতদার গ্রাম ছেড়ে পালাতে থাকে। পুলিশ কোনও কোনও এলাকায় গ্রামে ঢোকার চেষ্টা করলে কৃষকদের সশস্ত্র প্রতিরোধের মুখে পিছু হঠতে বাধ্য হয়। ৪ এরই ফলশ্রুতিতে প্রতিশোধস্পৃহায় মরিয়া রাষ্ট্রীয় বাহিনী, ইস্টার্ন ফ্রন্টিয়ার রাইফেলসের আধা সামরিক বাহিনী নিয়ে নকশালবাড়ির গ্রামে, প্রান্তরে তাণ্ডব চালাতে নেমে পড়ে। তবু দয়ারাম জোত, ঘুঘুঝোরা, মেচবস্তি, কাটিয়া জোতে কৃষকরা প্রতিরোধে শামিল হলে ছোট ছোট পুলিশের দল আক্রমণে না গিয়ে কৃষকদের কাছে ফিরে যাওয়ার অনুমতি চায়। ট্রাকে চেপে বেঙ্গাইজোত হয়ে পানিট্যাঙ্কির ফিরতি পথে এই পুলিশরা প্রসাদুজোতে রাজবংশী কৃষকনেত্রী ধনেশ্বরী দেবীর নেতৃত্বে চলা নিরস্ত্র মহিলাদের মিছিলে বিনা প্ররোচনায় গুলি চালাতে থাকে। এখানে দুজন কোলের শিশু ও একজন কিশোরসহ ১১ জন কৃষকরমণী শহিদ হন। সেই ১১জন শহীদের রক্তের শপথে বলিয়ান হয়ে ঘটে যায় কৃষক অভ্যুত্থান। জ্বলে ওঠে নকশালবাড়ি আন্দোলনের দাবানল। ৫ শুধুমাত্র ভারতবর্ষে নয়, পৃথিবীর এযাবতকালের লিখিত ইতিহাসে আর কখনও এমন ঘটনা ঘটেনি। আর কখনও এমন কৃষক অভ্যুত্থান বিস্ফোরিত হয়নি। আর কখনও সেই কৃষক আন্দোলনের দেখানো পথে মার্কসবাদ-লেনিনবাদ-মাও চিন্তাধারার বিপ্লবের অগ্নিস্ফূরণ ঘটেনি। আর কখনও এভাবে শহুরে প্রিভিলেজড ক্লাস ডি-ক্লাসড হয়ে গ্রামে গিয়ে কৃষকের কাঁধে কাঁধ মিলিয়ে লড়াই করেনি। এভাবে ইতিহাসের হাত ধরে এগুতে থাকলে দেখা যাবে পৃথিবীর ইতিহাসের অনেক নতুন উপাদান এই নকশালবাড়ি কৃষক অভ্যুত্থান বা ‘বসন্তের বজ্রনির্ঘোষ’ থেকে জন্ম নিয়েছে। ভারতবর্ষ তো বটেই, এই গোটা অঞ্চলেই সর্বহারা শ্রেণির বিপ্লব-বিদ্রোহে তাই এই ঐতিহাসিক নকশালবাড়ি কৃষক অভ্যুত্থান এক আলোকবর্তিকা। এক মাইলফলক। আজ এতটা বছর পরেও তা জ্বলজ্বলে সত্য। ৬ নকশালবাড়ির পর দেশের কোনওকিছুই আর আগের মতো রইল না। ইতিহাসবোধ, জাতি রাষ্ট্রের অবধারণা, বিজ্ঞানচেতনা ও নৈতিকতার নতুন দৃষ্টিকোণ নতুন প্রজন্মকে মাথা উঁচু করে, যৌবনের ঔদ্ধত্যকে সম্মান জানিয়ে প্রশ্ন করতে শিখিয়ে দিয়েছিল। সমাজের নিম্নবর্গের খেটে খাওয়া মানুষদের প্রতিদিনের জীবনসংগ্রামকে অসম্ভব শ্রদ্ধা ও ভালোবাসার চোখে দেখা, বোঝা ও পাল্টে দেওয়ার অন্য নাম হয়ে উঠেছিল নকশালবাড়ি। সংসদীয় গণতন্ত্রের মেকি ভড়ংকে নস্যাৎ করে মানুষের বুকের ব্যথা আর মুখর অভিব্যক্তির রাজনীতির নাম নকশালবাড়ি। ৭ কেউ সমালোচনার নামে ব্যক্তি আক্রমণ করে আসছেন, এখনও শানাবেন।এসবই বাস্তবতা, কিন্তু যে মানুষটি সেই ১৯৬৭ সালে বলতে পারেন- ‘তবুও নকশালবাড়ী ঘটেছে এবং ভারতবর্ষে শত শত নকশালবাড়ী ধূমায়িত হচ্ছে, কারণ ভারতবর্ষের মাটিতে বিপ্লবী কৃষকশ্রেণী যে মহান তেলেঙ্গানার বীর বিপ্লবী কৃষকের উত্তরসূরী। তেলেঙ্গানার বীর কৃষকদের সংগ্রামে বিশ্বাসঘাতকতা করেছিল তদানীন্তন পার্টি নেতৃত্ব এবং বিশ্বাসঘাতকতা করেছিল মহান স্তালিনের নাম করে। আজকে যাঁরা পার্টির নেতা হয়ে বসে আছেন তাদের অনেকেই তো সেদিনকার বিশ্বাসঘাতকতার অংশীদার। তেলেঙ্গানার সেই বীরদের কাছে আমাদের নতজানু হয়ে শিক্ষা গ্রহণ করতে হবে শুধু বিদ্রোহের লাল পতাকা বহন করার শক্তির জন্যই নয়, তাঁদের কাছ থেকে শিখতে হবে আন্তর্জাতিক বিপ্লবী কর্ত্তৃত্বের প্রতি বিশ্বস্ততার জন্যও। কী অসীম শ্রদ্ধা তাঁদের ছিল আন্তর্জাতিক নেতৃত্বের প্রতি, কমরেড স্তালিনের নামে তাঁরা নির্ভয়ে নিজেদের জীবন তুলে দিয়েছিলেন ভারতবর্ষের প্রতিক্রিয়াশীল সরকারের হাতে। এই বিপ্লবী বিশ্বস্ততা সব যুগে সব কালে প্রয়োজন বিপ্লব সংগঠিত করতে। তেলেঙ্গানার বীরদের অভিজ্ঞতা থেকে আমাদের শিখতে হবে-যারা স্তালিনের নাম নিয়ে মার্কসবাদ-লেনিনবাদের বিরোধিতা করে তাদের মুখোশ খুলে দিতে হবে। তাদের হাত থেকে ছিনিয়ে নিতে হবে শত শত শ্রমিক ও কৃষকের রক্তে রঞ্চিত লাল পতাকা, তারা ঐ পতাকাকে কলঙ্কিত করেছে তাদের বিশ্বাসঘাতক হাতের স্পর্শে।‘ ৮ নকশালবাড়ী বেঁচে আছে এবং বেঁচে থাকবে।কারণ এ যে অজেয় মাকর্সবাদ লেনিনবাদ-মাও সেতুঙ বিচারধারার উপর প্রতিষ্ঠিত।আমরা জানি সামনে আছে অনেক বাধা, অনেক বিপত্তি, অনেক বিশ্বাসঘাতকতা, অনেক বিপর্য্যয়, কিন্তু তবু নকশালবাড়ী মরবে না, কারণ চেয়ারম্যান মাও সেতুঙ-এর উজ্জল সূর্যালোক পড়েছে। নকাশালবাড়ী মরে নি, আর নকশালবাড়ী কোনদিন মরবেও না। আজও ভারতের কোণে কোণে অসংখ্য ‘চারু মজুমদার’ জন্ম নিচ্ছে। পশ্চিম বাংলা থেকে বিপ্লবের আগুন অন্ধ্র, বিহার উড়িষ্যা, ঝাড়খণ্ড, বস্তার, জঙ্গলমহাল, মহারাষ্ট, মধ্যপ্রদেশ হয়ে সারা ভারতের কমিউনিস্ট আন্দোলনকে পথ দেখাচ্ছে। চারু মজুমদার শহীদ হওয়ার পর বহুধা বিভক্ত সিপিআই (এম–এল) বারে বারে সংগঠিত হয়েছে, আবার ভেঙ্গেছে, আবার সংগঠিত হয়েছে। এখনো এই প্রক্রিয়া চলেছে অবিরাম। চারু মজুমদার আজ নেই, কিন্তু তাঁর নেতৃত্বে সেই ভারত কাঁপানো কৃষক আন্দোলন যেভাবে গোটা ভারতবর্ষের সঙস্কৃতিকে ঝাঁকি দিয়েছিল, এখনও দিচ্ছে, ভবিষ্যতেও দেবে। এবং একদিন অঞ্চলে সর্বহারা শ্রেণির রাজ কায়েম হবে। ৯ এবারকার নকশালবাড়ি কৃষক অভ্যুত্থান দিবস পালনের প্রতিজ্ঞা হোক; নির্বাচনপন্থী, আধা নির্বাচনপন্থী, রংবেরঙের ফ্যাশনবাজ সংশোধনবাদীদের মুখোস খুলে দেয়া। নকশালবাড়ি সশস্ত্র কৃষক অভ্যুত্থানের প্রকৃত শিক্ষা এবং এর তাৎপর্য তুলে ধরা এবং তারই আলোকে এই অঞ্চলের সর্বহারা শ্রেণির মুক্তির দিকনির্দেশ অনুযায়ী বিপ্লবের পথে দৃঢ়ভাবে এগিয়ে চলা। ........................ মনজুরুল হক ২৫ মে, ২০২১
'সাংবাদিকতাই করবেন রোজিনা ইসলাম'! তাকে 'ই' প্রত্যয় যোগ করে কেন বলতে হচ্ছে? তাকে কি সাংবাদিকতা না-করার ওয়ার্নিং দেয়া হয়েছে?
বিনামূল্যে বা কম মূল্যে অক্সিজেন সাপ্লাই দেয়ার সময় ৩ ডজন টিভি চ্যানেল ডেকে ফটোসেশন হবে। চারিদিকে ধন্য ধন্য পড়ে যাবে..... আর ত্রিপুরা পল্লীর হাজার হাজার মানুষকে ভিটেহীন করে জমি দখল করার জন্য চিকনে আনসার লেলিয়ে দেয়া এবং 'মেরে ফেলার হুমকি' দেয়ার সময় কাউকে ডাকা হবে না। আবুল খায়ের গ্রুপের এই বেনিয়াগিরিই এদেশের শিল্পপতিদের 'শিল্পপতি' হওয়ার ত্বরিকা। 
আওয়ামী লীগের সাধারণ সম্পাদক ওবায়দুল কাদের বলেছেন, "সরকার যে বিচার বিভাগে কোনো ‘হস্তক্ষেপ করে না’, সাংবাদিক রোজিনা ইসলামের জামিন পাওয়ার মধ্য দিয়ে তা আবারও ‘প্রমাণিত’ হয়েছে (বিডিনিউজ টোয়েন্টিফোর ডটকম, ২৩মে, ২০২১)।" গুড! তার মানে কি যাদের প্রাপ্যতা থাকার পরও জামিন হয়না সেখানে সরকার 'হস্তক্ষেপ করে'? হরিপদরা এমন ভাবতে পারে কী-না?
একটা দল কী পরিমান মেধাহীন লোকজন পরিচালিত হয় তার উদাহরণ-বিএনপি! দেশের এত এত সংকট, সরকারের স্বেচ্ছাচারিতা, দুর্নীতি, মানুষের চিকিৎসা না-পাওয়া নিয়ে তাদের 'তীব্র প্রতিবাদ' নেই। কোনো আন্দোলন নেই। অথচ পাসপোর্ট থেকে ইসরায়েল ভ্রমণের নিষেধাজ্ঞা তুলে দেওয়ায় তারা তীব্র প্রতিবাদ জানিয়েছে! ৩০ লক্ষ শহীদ ২ লক্ষ নারী ধর্ষণের পরও পাকিস্তান বাংলাদেশের 'প্রিয়' রাষ্ট্র। মুসলিম উম্মার ভাতৃপ্রতিম দেশ! আরও বিস্ময়-এই দলের নেত্রী সয়ং পাকিস্তানীদের হাতে বন্দী ছিলেন! তার পরও তাদের 'পাকিস্তানপ্রেম' কমেনি। তারা 'প্রেম' দেখাতেই পারেন, সেটা তাদের ব্যাপার। কিন্তু ইসরায়েলের বিরুদ্ধে নিষেধাজ্ঞা উঠে গেলে তাদের সমস্যা কী? জামাত তো তাদের এখন 'পোছে'ও না। আগে বাংলাদেশের পাসপোর্টে তিনটি দেশের উপর নিষেধাজ্ঞা ছিল- ইসরায়েল, দক্ষিণ আফ্রিকা এবং তাইওয়ান। দক্ষিণ আফ্রিকা ঘোষিত বর্ণবাদী দেশ ছিল পিট বোথার আমলে। সে জন্য মুসলিম দৃষ্টিতে নয়, বিশ্বের অধিকাংশ দেশও তাদের বয়কট করেছিল। আন্তর্জাতিক খেলঅধুলা থেকেও ছিল নির্বাসিত। আর চীন তাইওয়ানকে 'নিজেদের অংশ' মনে করে বলে চাপ দিয়ে তাইওয়ানকে বয়কট করিয়েছিল, এবং ইসরায়েলেরর উপর নিষেধাজ্ঞা স্রেফ ধর্মীয় কারণে। Anti-Semitic দৃষ্টিভঙ্গি থেকে। আয়রণি হলো যে কয়টি দেশ মিলে ইসরায়েলকে আক্রমণ করে, শায়েস্তা করতে চায়, তাদের সবার সঙ্গেই ইসরায়েলের কূটনৈতিক সম্পর্ক আছে। ব্যবসা-বাণিজ্য আছে। সরকার নীতিতে বলবে; 'সবাই আমাদের বন্ধু' আবার 'এক্সেপ্ট ইসরায়েল' লিখে রাখবে! দেরিতে হলেও সেই স্ববিরোধীতা থেকে সরে এসেছে। সে জন্য 'নেত্য' করার যেমন দরকার করেনা, তেমনি তীব্র ঘৃণা জানানোরও দরকার করে না।
সাভারে বিশাল জায়গাজুড়ে PATC (পাবলিক এডমিনিস্ট্রেশন ট্রেনিং সেন্টার) নামে প্রতিষ্ঠানে হবু আমলাদের দীর্ঘ/স্বল্পমেয়াদি বুনিয়াদি কোর্স শেখানোর পাশাপাশি Common sense এবং নানাবিধ Manner ও শেখানো হয়। তার পরও প্রজাতন্ত্রের কর্মচারীরা 'নির্দেশ' ছাড়া কথা বলতে পারেন না! এই শহরের অধিকাংশ বাড়িতে, অফিসে, লিফটে, দোকানে দেখবেন লেখা আছে- "নির্দেশক্রমে"-কর্তৃপক্ষ। কোনোভাবেও এরা "অনুরোধক্রমে" বলতে শেখেননি। দেশের সবচেয়ে 'মেধাবী' ক্যাডারগণের অবস্থাও তাই। 'অনুরোধ' করেছেন-'নির্দেশক্রমে'!
টানা ২৫ দিন পর টিভির সামনে বসেছিলাম। মিডিয়া মাফিয়াদের নিউজ চ্যানেলে তখন বেদনামিশ্রিত কণ্ঠে গাজায় ইসায়েলের ধ্বংসযজ্ঞের বিবরণ...। একের পর এক চ্যানেল চেঞ্জ করে যে অমূল্য জ্ঞানাহরণ করলাম- ** ইসরায়েলি বর্বর সৈন্যরা এতগুলো বাড়িঘর, অতগুলো স্কুল-হাসপাতাল, অমুক মসজিদ, তমুক জনপদ ধূলোয় মিশিয়ে দিয়েছে! ** অসংখ্য মানুষ নিহত। যারা বেঁচে আছে তারা মানসিক ভারসাম্য হারিয়েছে। ** ইসরায়েলের কোনো প্রতিপক্ষ নেই! কেউ তাদের দিকে একটা পাথরও ছোঁড়েনি! ** হামাস নামের কোনো বাহিনী নেই। কোনোকালেও ছিল না। ** বিশ্বের সকল দেশ ইসরায়েলের তীব্র নিন্দা জানিয়েছে। এমনকি ইহুদীরাও। ** জায়নবাদী ইসরায়েলের ধ্বংসই একমাত্র সমাধান। এইসব চ্যানেলগুলোতে বার্তাসম্পাদক এবং এরকম পদে যারা আসীন তাদের বেশ কয়েকজন বন্ধু/ প্রাক্তন কলিগ হওয়ার পরও না বলে পারছি না- পোঁদ-মাথা সবই তো বন্ধক দিয়েছেন। আপার চেম্বারে সামান্য কিছু গ্রে-ম্যাটার অবশিষ্ট রাখবেন জনাবেরা। তা না হলে শেষ বয়সে স্যান্ডো গেঞ্জিকে পাজামা মনে করে ভাববেন- শালার চেইন গেল কোথায়?
বুদ্ধিমান হুজুর! একটা শিশুকে ধর্ষণ করে ধরা খেলেও যে শাস্তি একাধিক করলেই তাই। এই যে লোকটা, সাজা-টাজা (যদি হয়) খেটে বেরোনোর পরও সে মাদরাসায় চাকরি করবে, এবং সামান্যতম লজ্জা-শরম পাবে না। কারণ এরা পড়েছেন অমুক কাজে ৭০ বছরের নেকি আছে! সুতরাং অমন ধর্ষণের পাপ মোচন হয়ে আরও নেকি স্টকে থেকে যাবে। মোহতারামের কুকীর্তি কমেন্ট বক্সে।
সারাটা রাত্তির ঘুমের সঙ্গে আড়ি হলে ডার্ক সার্কেল, মেজাজ খিটমিটে, আরও কত কী নেতিবাচক। তারই মধ্যে এমন সৌন্ধর্য্যও মিলে যেতে পারে। সুপ্রভাত!
এই ফিলিস্তিনী পিতা মাত্র কয়েক লাইনে ফিলিস্তিন-ইসরায়েল কনফ্লিক্ট তুলে ধরেছেন। 'গুগল'-এর নিকৃষ্ট অনুবাদ বিশ্বাস করলে মূল ক্যাপশনের অমর্যাদা হবে। 'গুগল'-এর অনুবাদ (গাজার একজন বাবা: "আমি আজ সবচেয়ে অদ্ভুত কাজটি করেছি - আমি আমার বাচ্চাদের আমার ভাইয়ের সাথে বিনিময় করি। আমি তার দু'টি বাচ্চা নিয়েছিলাম এবং তাকে আমার দুটি উপহার দিয়েছি। সুতরাং আমি যদি বোমাবর্ষণ করি তবে আমার একজন বেঁচে থাকবে এবং যদি সে বোমা ফেলা হয় তবে তার একজন বেঁচে থাকবে।)"
তৃতীয় যে পক্ষ এরা বিপজ্জনক। ভয়ানক বিপজ্জনক। এরা বাম নামধারী মার্কসবাদ-লেনিনবাদের ‘এ্যাবার্শন’। খানিকটা চমস্কি, কিছুটা মিশেল ফুকো, এডওর্য়্ড সাঈদ ঘুঁটে একটা তত্ত্ব বানিয়ে নিয়েছে। এরা ডেমোক্র্যাসি, নিওলিবারেলিজমের ধ্বজা উড়িয়ে কথিত সাম্রাজ্যবাদবিরোধীতা করার নামে কার্যত হিডেন ‘ধর্মযুদ্ধকেই’ ক্লিনচিট দেয়। এবং মুখে বলে-এটা ধর্মযুদ্ধ না, ফিলিস্তিনীদের অস্তিত্বের অধিকার। আপনি ইতিহাসকে বাইপাস করতে পারেন, এড়িয়েও যেতে পারেন, কিন্তু অস্বীকার করতে পারেন না।বিস্তারিত ইতিহাস টানার জায়গা এটা নয়। অস্বীকার করার উপায় নেই যে আজকের ইহুদীদের পূর্বপুরুষগণ প্রায় ৩ হাজার ৫শ বছর আগে অন্যতম প্রাচীন শহর জেরুজালেমে বাস করত। বিশ্বের তিনটি আব্রাহামিক রিলিজিয়নের প্রাচীনতম এই ‘জুডাইজম’।
গাজায় যুদ্ধবিরতী। সাধরণ মানুষ রাস্তায় নেমে এসেছে স্বস্তিতে। সেই স্বস্তিকেই হামাস বলছে-হামাসের যুদ্ধ জয়! সেই 'জয়ে' বাংলাদেশেও অতি-উত্তেজনা প্রশমিত হয়েছে। এবার ফিলিস্তিনী সংকট নিয়ে লেখাটা পোস্ট করা যায়। ১ গত কয়েকদিন ধরে ফিলিস্তিনের গাজায় ইসরায়েলি বোমা হামলার নিন্দা জানাই। যে কোনো বিচারে এই হামলা নিন্দনীয়। এই হামলায় ‘বিশ্ব-বিবেক’ নাড়া খেয়েছে। বিভিন্ন মহল থেকে হামলার নিন্দা করা হয়েছে। আবার সাম্রাজ্যবাদী শক্তি হামলাকে ‘ইসরায়েলের অস্তিত্ব রক্ষার’ মোড়কে ন্যায্যতাও দিয়েছে। ফিলিস্তিন সমস্যা পৃথিবীর ইতিহাসের সবচেয়ে জটিল এবং দীর্ঘস্থায়ী সমস্যা, যেখানে বিশ্বের প্রায় সকল ক্ষমতাধর দেশ কোনো না কোনোভাবে জড়িত। কেউ অর্থনৈতিক স্বার্থ নিয়ে, কেউ ধর্মীয় পক্ষপাতিত্ব নিয়ে। কেউবা ‘নিরপেক্ষ মানবিকতা’ নিয়ে। এই সংকটের সমাধানও বিশ্বের জটিলতম বিষয়। প্রশ্ন সেটা নয়। প্রশ্ন হলো বাংলাদেশের জনগণের বিশেষ করে সামাজিক মাধ্যমে এই বিষয়ে ধুন্ধুমার মার মার কাট কাট অবস্থান নিয়ে সামান্য আলোকপাত করা। ২ স্পষ্টতই বাংলাদেশে ফিলিস্তিন-ইসরায়েল কনফ্লিক্ট নিয়ে মোটা দাগে তিনটি পক্ষ দাঁড়িয়ে গেছে। প্রথমপক্ষ-ধর্মীয় মৌলবাদী গোষ্ঠি, যারা জগতের সবকিছুকে ধর্মীয় আবেগ দিয়ে ব্যখা করে। তারা শুধু ফিলিস্তিন রাষ্ট্র চায় না, ‘জায়নবাদী’ ইসরায়েলকে বিশ্ব মানচিত্র থেকে মুছে ফেলতে চায়। এতে ফিলিস্তিনীদের প্রতি ভাতৃত্ববোধের চেয়ে ইহুদীদের নিঃশ্চিহ্ন করার উন্মাদনা। ইসরায়েলেরও আত্মনিয়ন্ত্রণের অধিকার আছে বলে এরা বিশ্বাসও করে না। মানতেও চায় না। দ্বিতীয়পক্ষ-নিজেদের সেক্যুলার দাবী করে। সেই দাবী থেকেই এরা ইসরায়েলের অস্তিত্বের অধিকার সমর্থন করে। পাশাপাশি ফিলিস্তিনের স্বাধীনতা, নিজস্ব ভূখণ্ড, স্বায়ত্বশাসনের দাবীও সমর্থন করে। এদের একটা ফ্যাকশন সেই ‘আব্দার’কে খারিজ কজরে যেটা মুসলিম সহানুভূতি আর ইহুদীবিদ্বেষ থেকে আসে। তৃতীয় যে পক্ষ এরা বিপজ্জনক। ভয়ানক বিপজ্জনক। এরা বাম নামধারী মার্কসবাদ-লেনিনবাদের ‘এ্যাবার্শন’। খানিকটা চমস্কি, কিছুটা মিশেল ফুকো, এডওর্য়্ড সাঈদ ঘুঁটে একটা তত্ত্ব বানিয়ে নিয়েছে। এরা ডেমোক্র্যাসি, নিওলিবারেলিজমের ধ্বজা উড়িয়ে কথিত সাম্রাজ্যবাদবিরোধীতা করার নামে কার্যত হিডেন ‘ধর্মযুদ্ধকেই’ ক্লিনচিট দেয়। এবং মুখে বলে-এটা ধর্মযুদ্ধ না, ফিলিস্তিনীদের অস্তিত্বের অধিকার। ৩ আপনি ইতিহাসকে বাইপাস করতে পারেন, এড়িয়েও যেতে পারেন, কিন্তু অস্বীকার করতে পারেন না।বিস্তারিত ইতিহাস টানার জায়গা এটা নয়। অস্বীকার করার উপায় নেই যে আজকের ইহুদীদের পূর্বপুরুষগণ প্রায় ৩ হাজার ৫শ বছর আগে অন্যতম প্রাচীন শহর জেরুজালেমে বাস করত। বিশ্বের তিনটি আব্রাহামিক রিলিজিয়নের প্রাচীনতম এই ‘জুডাইজম’। প্যাগান পূজারী আরব বা ইসলামের আবির্ভাব আরও পরে। এই ইহুদীরা একেশ্বরবাদী এবং জাতিতে শঙ্করায়নের বিরোধী বলে বরাবরই ‘একঘরে’।তাই নিজেদের ভূমিতেও তারা টিকতে পারেনি।আনুমনিক ২ হাজার বছর আগে জেরুজালেম দখল করে রোমানরা। ইহুদীরা বিতাড়িত হয় স্বভূমি থেকে এবং ছড়িয়ে পড়ে বিশ্বের বিভিন্ন দেশে দেশে। বনি ইসরাইল বা মূসা (আঃ) নিয়ে এখানে ব্যাখ্যার পরিসর নেই। ‘দ্য ল্যান্ড অফ ইসরায়েল’ বিভিন্ন সময়ে বিভিন্ন সাম্রাজ্যের অধীনে শাসিত হয়েছে। বিশেষষত রোমান, খ্রীষ্টান আর অটোমান সাম্রাজ্যের মুসলিম শাসককর্তৃক। জেরুজালেম একাধিক ধর্মানুসারী জনগোষ্ঠি যেমন; জুডিজম, ক্রিশ্চিয়ানিটি, ইসলাম, সামারিটানিজম, দ্রুজ আর বাহাই ধর্মের ‘পবিত্র’ স্থান। সাধারণভাবে ‘Jewish homeland in Palestine’ বলে যাকে চিহ্নিত করা হচ্ছে, তার সঙ্গে ১৮৯৭ সালের ‘First Zionist Congress’ এবং ১৯১৭ Balfour Declaration কেও মনে রাখতে হবে।এরপর ঘাত-প্রতিঘাত পেরিয়ে ‘sectarian conflict between Jews and Arabs’ হয়ে সমস্যা সশাধান করতে গিয়ে ১৯৪৭ সালে যা দাঁড়াল তা হল ‘United Nations Partition Plan for Palestine’ এর পর পরই ১৯৪৭-১৯৪৯ সালের প্যালেস্টাইন যুদ্ধ।শুরু হয়ে গেল ‘আরব-ইসরায়েল কনফ্লিক্ট’। ৬ দিনের যুদ্ধ। যথারীতি আরব জোট পরাজিত হলো। ৪ এর আগে দ্বিতীয় বিশ্বযুদ্ধে হিটলারের হাতে ৬০ লক্ষ ইহুদীর প্রাণ গেল যাকে বলা হয় মানবেতিহাসের নির্মমতম ‘হলোকাস্ট’। সে সময় অসংখ্য ইহুদী, জার্মানী থেকে আমেরিকা, ব্রিটেনসহ ইয়োরোপের বিভিন্ন দেশে পালিয়ে যায়। যুদ্ধে জার্মানীর পরাজয়ের পর ১৯৪৮ সালে আমেরিকা, ব্রিটেন পৃথিবীর বিভিন্ন প্রান্তে ছড়িয়ে থাকা ইহুদীদের একত্রিত করে প্যালেস্টাইনে পত্তন করে আজকের ‘স্টেট অফ ইসরায়েল’। ‘ল্যান্ড অফ ইসরায়েল’ থেকে ‘স্টেট অফ ইসরায়েল’। কিন্তু ইসলামিক আরব দেশগুলো প্রথম থেকেই এই ‘জুইস স্টেট’ বা ‘ইহুদী রাষ্ট্র’ মেনে নিতে পারেনি। তারা বরাবরই ইহুদীদের ‘অভিশপ্ত জাতি’ বলে এসেছে। এখন বলছে ‘জায়নবাদী রাষ্ট্র’, টেকনিক্যালি বলে ‘আগ্রাসী দখলদার’। ১৯৬৭ সালেই মিশরসহ কয়েকটি আরব রাষ্ট্র একযোগে আক্রমণ করে এই নব গঠিত দেশটিকে। প্রথম তিন দিনেই তছনছ হয়ে যায় ইসরায়েল, কিন্তু সামলে উঠতে খুব কম সময় লাগে। এরপর তারা শুরু করে পাল্টা আক্রমণ। বিস্ময়করভাবে পরাজিত হয় আরব জোট। এরপর ১৯৭৩ সালেও আরবরা ইসরায়েলকে আক্রমণ করে। সেই থেকে চলছে…। আক্রমণ-পাল্টা আক্রমণ। এর মধ্যে ইসরায়েল আমেরিকা-ব্রিটেনের সহায়তার আর নিজেদের জ্ঞান-বিদ্যা-বুদ্ধি-প্রযুক্তিবলে এতটাই ক্ষমতাশালী হয়ে ওঠে যে পশ্চিমতীরের কিছু অংশ এবং গাজার ক্ষুদ্র একটা অংশ বাদে পুরো প্যালেস্টাইনকেই দখল করে নেয়।এর মধ্যে গত শতাব্দীর শেষভাগে ইয়াসির আরাফাতের সেক্যুলার PLO বিশ্বপরিমণ্ডলে সহানুভূতি আদায় করে নেয়।কিন্তু ইসরায়েলের দরকার ছিল এমন একটা গ্রুপ যাদের নৃশংসতা দেখিয়ে বিশ্ব দরবারে বলা যাবে-‘এই দেখো ওরা কত বিপজ্জনক, কত নিষ্ঠুর’ এবচং সেই অজুহাতে দখলদারিত্বে যুদ্ধ জারি রাখা যাবে। সেই দুরভীসন্ধী থেকেই আজকের ধর্মীয় উগ্রবাদী কাল্ট সংগঠন HAMAS কে মদদ নিয়ে গড়ে উঠতে সাহায্য করে ইসরায়েল।এ কথা প্রামাণিত যে হামাস ফিলিস্তিনী স্বায়ত্ব শাসন যত না চায়, তার চেয়ে বেশি চায় ইসরায়েলের ধ্বংশ। ইহুদী নির্মূলকরণ। সেই প্রাচীন আরব দেশগুলোর মত- ৫ জন্মগতভাবেই জেরুজালেম তথা এর আশে-পাশের ভূমিতে ফিলিস্তিনীদের অধিকার। এটা তাদের আবাস। তাদের দেশ। ‘স্বাধীন ফিলিস্তিন স্টেট’ একটি ন্যায্য অধীকার। এই অধীকার এবং দাবী বিশ্বমোড়লরা কেউ অস্বীকার করতে পারে না। এমনকি ইসরায়েলও না। সাড়ে তিন হাজার বছর আগে কী হয়েছিল সেই ইতিহাসের চেয়েও জলজ্যান্ত ইতিহাস ১৯৪৮ সাল, যখন ইসরায়েল রাষ্ট্রের গোঁড়াপত্তন হয়। সে সময় আরব দেশগুলো অন্য কোনো যুক্তি নয়, স্রেফ “মুসলিম বিশ্বের মধ্যে একটা ‘ইহুদী রাষ্ট্র’ গড়ে উঠতে দেব না” বলে প্রতিবাদ করে। সেই থেকে আজ অব্দি (মাঝখানে ইয়াসির আরাফাতের পিএলও ছাড়া) আরবরা সেই পুরোনো ‘এন্টি-সেমিটিজম’ আঁকড়ে বসে আছে।যদি সেই ৪৮ সালেই আরবরা ফিলিস্তিনীদের একটা ‘গণতান্ত্রিক সেক্যুলার স্টেট’ গড়ে তোলার জন্য সাহায্য করত তাহলে আজকে হয়ত জেরুজালেমের এই রক্তস্রোত দেখতে হতো না। তারা তা তো করেইনি, বরং গো-ধরে বসে ছিল সেই ‘থ্রি-নো’। ‘নো- পিস’, ‘নো- রিকগনিশন’, ‘নো- নেগোশিয়েশন’। ডেসট্রয় দ্য স্টেট অফ ইজরায়েল।‘ এর জবাবে ইসরায়েল যখন বলে ‘If we were to lay down our arms, there will be no Israel again’! এর মানে হলো দুই দলকেই অস্তিত্বের জন্য লড়তে হবে। হচ্ছেও। ৬ ইতিহাস শেষ মোটামুটি। এবার দেখা যাক ওই সেই ‘তৃতীয়পক্ষ’ বা ‘এ্যাবার্শন’ গ্রুপের কথা। তারা ইনিয়ে-বিনিয়ে অনেক কিছু বলার পর এখন বলছে-‘এটা ধর্মযুদ্ধ’ নয়। স্বাধীনতা বা আত্মনিয়ন্ত্রণের অধিকার প্রতিষ্ঠার যুদ্ধ। বেশ। আপনি নিশ্চিতভাবেই ফিলিস্তিনীদের আত্মনিয়ন্ত্রণের অধিকার চাইছেন, তাই তো? তাহলে জাতি হিসাবে ইহুদীদের অধিকারের কী হবে? তারাও তো একটি জাতিগোষ্ঠি। হাওয়া থেকে তো আসেনি। ওই মাটি-জলে জন্ম নিয়েছে। তহাদের পূর্বপুরুষরা হাজার হাজার বছর ধরে উদ্বাস্তু হয়ে ঘুরে বেড়িয়েছে। ভাসমান হয়ে বিভিন্ন দেশের আশ্রীত করুণার পাত্র হয়ে থেকেছে। তাদের আত্মনিয়ন্ত্রণের অধিকার অস্বীকার করবেন কি করে? এই যে আপনারা বলেন-‘এন্টি-সেমিটিজম’। কী বিদ্বেষপূর্ণ একটা শব্দ- ‘ইহুদীবিদ্বেষ’! নিজেদেরকে যে বামপন্থী বা কমিউনিস্ট বলেন, এই ‘এন্টি-সেমিটিজম’ নিয়ে যুক্তরাষ্ট্রের ইহুদি সংবাদ সংস্থাটির প্রশ্নের উত্তরে স্তালিন কী বলেছিল জেনে নিই আসুন। ৭ “জাতীয় এবং শোভিনিজম বা উগ্র জাতীয়তাবাদ স্বজাতিভক্ষণবাদীদের বা ক্যানাবিলিজমিস্টদের রীতিনীতিগুলি হিসাবে স্বীকৃত। জাতিবিদ্বেষের চরম রূপ হিসাবে এন্টি-সেমিটিজম হ'ল স্বজাতিভক্ষণবাদের সবচেয়ে বিপজ্জনক পরিচয়। ‘এন্টি-সেমিটিজম’ শোষণকারীদের পক্ষে উদ্বায়ী হিসাবে কাজ করে যা পুঁজিবাদের সহায়তায় শ্রমজীবী মানুষকে আঘাত করে। শ্রমজীবী মানুষের পক্ষে ‘ইহুদিবাদবিরোধীতা’ বিপদজনক কারণ এটি একটি ভ্রান্ত পথ যা তাদের সঠিক রাস্তা থেকে সরিয়ে দেয় এবং তাদের বিপথগামী করে। সুতরাং কমিউনিস্ট এবং আন্তর্জাতিকতাবাদী হিসাবে তারা ইহুদীবিদ্বেষের পক্ষে যেত পারে না। সোভিয়েত ইউনিয়নে ‘এন্টি-সেমিটিজম’ একটি চরম শাস্তিযোগ্য অপরাধ এবং এটা সোভিয়েত নীতিবিরুদ্ধ। সোভিয়েত আইনে সক্রিয় এন্টি-সেমিটিস্টদের শাস্তি মৃত্যুদণ্ড।“ জোসেফ স্তালিন জানুয়ারী ১২, ১৯৩১। প্রথম প্রকাশিত হয় প্রভাদা পত্রিকায় ৩২৯ নং, ৩০ নভেম্বর ১৯৩৬। ৮ আপনারা মাঝে মাঝেই নোয়াম চমস্কির রেফারেন্স টেনে বোঝাতে চান’ চমস্কি ইহুদী হয়েও মানবতাবাদী দৃষ্টিতে ফিলিস্তিনের পক্ষে। আসুন, চমস্কির ‘Israel, the Holocaust, and Anti-Semitism’ থেকে ১৯৯২ সালে চমস্কিকে করা প্রথম প্রশ্নের উত্তর খানিকটা উদ্ধৃত করা যাক। প্রশ্ন: আপনার একটি বই, ‘The Fateful Triangle’ বিশেষ করে মধ্য প্রাচ্যে নিয়ে আলোকপাত করা । আমি অভিভুত হতাম যদি আপনি ফিলিস্তিনের প্রশ্নের দ্বি-রাষ্ট্রীয় সমাধানের বিষয়ে আপনার অবস্থান সম্পর্কে ধারণা দিতেন। চমস্কি: “আমি মনে করি না এটাই সর্বোত্তম সমাধান, তবে এটা কিছু সময়ের জন্য বাস্তববাদী রাজনৈতিক বিবৃতি। আমাদের এখানে কিছু মৌলিক বিষয় ভেবে দেখতে হবে। আসল প্রশ্নটি হল: ফিলিস্তিন হিসাবে যাদেরকে চিহ্নিত করা হচ্ছে তাদের স্বায়ত্বশাসনের অধিকার।এখানে বিস্তৃত দুটো জাতিগত গোষ্ঠি রয়েছে, যারা নিজ নিজ অবস্থান থেকে স্বায়ত্বশাসন দাবী করছে।আর সেটা এই ফিলিস্তিনে, গোলান মালভূমি, যা আগে সিরিয়ার অধীনে ছিল, ইসরায়েল দখল করে রেখেছে। সুতরাং এ্টা বিবদমান দুই গ্রুপ যারা নিজেদের স্বায়ত্বশাসন দাবী করছে। এক গ্রুপ আদিবাসী জনগোষ্ঠি যারা বিভিন্ন অঞ্চল থেকে এখানে এসছে এবং বসবাস শুরু করেছে। অণ্য গ্রুপ ইহুদী অভিবাসী যারা প্রধানত ইয়োরোপ, মধ্যপ্রাচ্য এবং অন্যান্য অঞ্চল থেকে এসেছে। সুতরাং স্পষ্টতই এখানে দুটো গ্রুপের একটি আদীবাসী অন্যটি অভিবাসী। উভয়পক্ষই জাতী রক্ষায় দৃঢ়প্রতিজ্ঞ। এখানে আমাদেরকে কঠিনতম সিদ্ধান্ত নিতে হবে। আমরা কী উগ্র? নাকি উগ্র নই? যদি আমরা উগ্রবাদী না হই তাহলে আদিবাসী জনগণের আত্মনিয়ন্ত্রণের অধিকার মেনে নিতে হবে। তাদেরকে বসবাসের অধিকার দিতে হবে। তাদের অনেকেই হয়ত আরও বেশি চাইবে, তাদেরকে এটা বোঝাতে হবে যে আপাতত এটুকুতেই সন্তষ্টু থাকো। আমরা যদি উগ্রবাদী না হই তাহলে আমাদেরকে উভয়পক্ষকে এই সমাধধান দিতে হবে, ঠিক আছে, তারা মনুষ্য প্রজাতি হিসাবে একই মানবাধীকার নিয়ে একত্রে বসবাস করুক। অথচ তারা উভয়পক্ষই ‘সম্পূর্ণ আত্মনিয়ন্ত্রণের অধিকারপ্রশ্নে ছাড় দিতে রাজি নয়।অভিবাসীরাও আদিবাসীদের কিছু অধিকার ছাড় দিক, আদিবাসীরাও অভিবাসীদের কিছু অধিকার ছাড় দিক। এরকম আরও অনেক সম্ভবনা, সমাধান আছে। তবে সবচেয়ে বড় সমাধান হলো গণতান্ত্রিক ধর্মনিরপেক্ষ সমাজ। কার্যত কোনোপক্ষই সে মতের পক্ষে নয। এই সময়ে একমাত্র রাজনৈতিক সমাধান হলো (সাময়ীক হলেও) দুই পক্ষই দুপক্ষের আত্মনিয়ন্তণের অধিকার মেনে নেবে। ইসরায়েল ১৯৬৭ সালের আগের অবস্থানে ফিরে যাবে। ফিলিস্তিন রাষ্ট্র হবে পশ্চিমতীর এবং গাজা উপত্যকা। এবং গোলান মালভূমি সিরিয়াকে ফেরত দিতে হবে। আর এটা আন্তর্জাতিক সংস্থার তত্ত্ববধায়নে নিরস্ত্রিকরণ করণের কাজও করতে হবে। কিন্তু এই সমাধানটি পুরোটাই রাজনৈতিক সমাধান। যদিও আমি এটাকেই শ্রেষ্ঠ বলছি না, কিন্তু এটাই বাস্তবতা। এই ব্যবস্থা ইয়োরোপ, সোভিয়েত ইউনিয়নে দীর্ঘদিন চলেছে। এবং আমার ধারণা অন্যান্য আরব দেশও এটা সমর্থন করবে। অধিকন্তু আমেরিকান জনগণও এটা মেনে নেবে।“ ৯ হলো তো? এবার বলুন তো নোয়াম চমস্কির বক্তব্যের মূল নির্যাস কী? “দুই পক্ষই দুপক্ষের আত্মনিয়ন্তণের অধিকার মেনে নেবে। তবে সবচেয়ে বড় সমাধান হলো গণতান্ত্রিক ধর্মনিরপেক্ষ সমাজ।“ এর বদলে কী বলা হচ্ছে? না, ‘ইহুদীরাষ্ট্রটিকেই বিশ্ব মানচিত্র থেকে মুছে ফেলতে হবে।‘ ‘ইসরায়েল একটা জায়নবাদী রাষ্ট্র, তাকে ধ্বংস করতে হবে’। কিংবা ‘সকল ইহুদী হত্যা করে/তাড়িয়ে ফিলিস্তিনীদের নিজস্ব আবাসভূমি দখলমুক্ত করতে হবে’। বেশ। ১০ এবার ওইসকল চমস্কি-ফুকো-সাঈদপন্থী নিও লিবারেল গোষ্ঠির জন্য শেষ কিস্তিঃ ‘জাতি’ প্রশ্নে জোসেফ স্তালিনের মত পূর্ণাঙ্গ সংজ্ঞা আর কেউ দেননি। স্তালিন বলেছেনঃ ‘একটি জাতি হচ্ছে ঐতিহাসিকভাবে গড়ে ওঠা একটি স্থায়ী জনসমষ্টি যা একই ভাষা, অঞ্চল, অর্থনৈতিক জীবন এবং একই সংস্কৃতির মধ্যে অভিব্যক্ত মনস্তাত্ত্বিক গঠনের ভিত্তিতে গঠিত। ওই লক্ষণগুলোর কোনো একটি লক্ষণের অভাব ঘটলে জাতি আর জাতি থাকছে না।যখন সবকটি লক্ষণই একসঙ্গে উপস্থিত, কেবল তখনই আমরা একটি ‘জাতি’ বলতে পারি। স্তালিন আরও বলেন- আত্মনিয়ন্ত্রণের অধিকার বলতে জাতির ইচ্ছমত জীবন বিন্যাসের অধিকার। অর্থাৎ সে জাতির স্বায়ত্বশাসনের ভিত্তিতে জীবন-বিন্যাসের অধিকার যেমন আছে, আবার তেমনি সম্পূর্ণ পৃথক হবার অধিকারও আছে। মার্কসবাদী-লেনিনবাদীদের কাছে সব জাতিই সাবূভৌম এবং সব জাতিই অধিকার সম্পন্ন (‘জাতি সমস্যা ও স্তালিনের চিন্তাঃ জাতীয় প্রশ্ন ও শ্রেণিসংগ্রাম’- লিউ চুন। বুকমার্ক, কলকাতা, নভেম্বর, ১৯৮৬। পৃষ্ঠা ১, ২) ১১ এখন আপনি যে কোনো দৃষ্টিকোণ থেকে ইহুদী জাতিগোষ্ঠির অস্তিত্ব অস্বীকার করতে পারবেন না। সুতরাং জাতির আত্মনিয়ন্ত্রণের অধীকারও অস্বীকার করতে পারবেন না। ঠিক তেমনি ফিলিস্তিনীদের জাতিগোষ্ঠির অস্তিত্বও কেউ অস্বীকার করতে পারবেন না। সুতরাং তাদের আত্মনিয়ন্ত্রণের অধীকারও কেউ অস্বীকার করতে পারবেন না। এর নিখুঁত সমাধান আমরা যাদের সাথে ইসরায়েলের কোনো কূটনৈতিক সম্পর্কই নেই এবং ফিলিস্তিনী-ইসরায়েলি জনগণ যাদের চেনেও না তারা দিতে পারব না। গলায়-মাথায় আরাফাতি কুফিয়া পেঁচিয়ে freedom for Palestine লিখে ‘V’ দেখালেই সমাধান আসবে না। স্পষ্ট সাম্রাজ্যবাদী সহায়তায় পুষ্ট অসম শক্তির বিরুদ্ধে দ্বিধাগ্রস্থ শক্তির যুদ্ধেও না। যত ছোট আকারেই হোক কেবলমাত্র একটা সেক্যুলার গণতান্ত্রিক রাষ্ট্র কায়েমের লড়াই-ই ফিলিস্তিনকে বিশ্ব দরবারে প্রতিষ্ঠা করবে।আর সেটা যে হামাস কখনই হতে দেবে না একথা পষ্ট। তাহলে আর কি? হামাস সিভিল টেরিটোরিতে লুকিয়ে রকেট ছুঁড়ে ‘পবিত্র’ দায়িত্ব পালন করবে। ইসরায়েল তার জনসাধরণকে রক্ষা করতে সয়ংক্রিয় ক্ষেপনাস্ত্র ব্যবস্থায় পাল্টা বোমা বর্ষণ করে হামাসের রকেটলাঞ্চার স্টেশনগুলো গুড়িয়ে দিতে থাকবে। মাঝখানে মারা পড়বে নিরীহ ফিলিস্তিনী সাধারণ নাগরিক। ........................ #মনজুরুল_হক ১৮ মে, ২০২১
জীবনে একবার এক মন্ত্রির কথায় 'সত্য' পাইছিলাম। সাহসী মন্তব্যর জন্য মনে মনে শ্রদ্ধা করছিলাম। তার মন্তব্য-"ভাইরে আমরা সচিবালয়ে ঝাড়ুদেরর চেয়েও দুর্ভাগা! ডিউটি কামাই করলেও চাকরি চইলা যাবে ঝাড়ুদার ভাবে না, আর আমারে রোজ সকালে অফিসে আইসা আগে বুঝতে হয় মন্ত্রীত্ব আছে-কীনা!" এক সময় এটাই সত্য ছিল। এখন নাই। (মন্ত্রির নাম এবং বর্তমান কেবিনেটে আছে কিনা জিগাইবেন না)
মানিক-এর এক অসাধারণ রাজনৈতিক উপন্যাস-‘দর্পণ’ (১৯৪৫)। ‘দর্পণ’ উপন্যাসে স্বাধীনতাকামী মানুষের কথা, পরাধীনতার বেদনার কথা রয়েছে, কিন্তু তিনি সেসব কথা বলেছেন অন্যান্য ওপন্যাসিকদের সম্পূর্ণ বিপরীত দৃষ্টিভঙ্গি নিয়ে। মানিক তাঁর অভিজ্ঞতা দিয়ে বুঝতে পেরেছেন যে, সমাজের অভ্যন্তরীণ শ্রেণীদ্বন্দ্ব চরমে এসে দাঁড়িয়েছে। ফলে শোষিত শ্রেণী তাদের দুঃসহ সামাজিক অবস্থানের মধ্য থেকে বেরিয়ে আসবার জন্য প্রত্যক্ষ বা পরোক্ষ সংগ্রামে রত। এ সংগ্রামটা অতি অবশ্যই প্রতিদ্বন্দ্বী শ্রেণীর বিরুদ্ধে। এ দ্বন্দ্বের ইতিহাস একটা সামজিক সত্য। তাঁর মতে এই সত্যটিকে স্বীকার করে তাকে রূপ দেওয়াটাই হচ্ছে প্রগতি সাহিত্যের প্রধান লক্ষণ। এরপর এই ‘দর্পণ’ উপন্যাসের রচনাকাল থেকে তিনি ম্রেণীদ্বন্দ্বের স্বরূপ উন্মোচিত করবার কাজে নিয়োজিত হলেন।
শ্রদ্ধা-স্মরণে-সৃষ্টিতে-মানিক বন্দ্যোপাধ্যায় ````````````````````````````````````````````````````` মানিক বন্দ্যোপাধ্যায়। মূল নাম প্রবোধকুমার বন্দ্যোপাধ্যায়। ‘কালো’ হয়ে জন্মেছিলেন বলে মা তাকে ‘কালোমানিক’ ডাকতেন। সেই কালোমানিক লেখক হয়ে মানিক বন্দোপাধ্যায় হলেন। আজ ১৯ মে তাঁর ১১৩তম জন্মদিন। ১৯০৮ সালের ১৯ মে ভারতের ‘ঝাড়খণ্ড’-র সাঁওতাল পরগনার দুমকা শহরে জন্মেছিলেন। পৈত্রিক নিবাস পূর্ববঙ্গের বিক্রমপুরের গাউদিয়া গ্রামে এবং পরবর্তীতে এই গ্রামের পটভূমিতে তিনি রচনা করেন ‘পুতুলনাচের ইতিকথা’। আর বাংলাদেশে মানিক বন্দ্যোপাধ্যায় মানেই যেন ‘পদ্মা নদীর মাঝি’! মানিক নিয়ে লিখতে গেলে জন্মদিনের স্মরণে নয়, আলাদাভাবেই লেখা উচিৎ। ক্ষমা চেয়ে নিচ্ছি, কারণ আমার কোনো ‘আলাদা ক্ষেত্র’ নেই। বাংলাদেশের পত্র-পত্রিকার সাহিত্য সম্পাদকেরা আমার লেখা ছাপেন না। ২ খানিকটা গুরুচণ্ডালি করা যাক। বীরেনদার গলি। টিস্টল। খুলনা।সবে ২০ পেরিয়েছি। শহরের তাবড় তাবড় বুদ্ধিজীবীদের আড্ডা এখানে। একদিন এক অধ্যাপক ‘প্রাগৈতিহাসিক’ নিয়ে কথা কইছিলেন। ‘ইদিকে যে বড় ঘন ঘন আসা-যাওয়া কত্তিছ’….এটা ভিখুর ডায়লগ। না জেনে, না বুঝে বলে ফেলেছিলাম- মানিকবাবু ফ্রয়েড দর্শনে আচ্ছন্ন (কোখাও শুনে থাকব মনে নেই) অধ্যাপক সাহেব চোখ পিট পিট করে তাকালেন। ‘পড় টড় মনে হতিছে?’ প্রশ্নটা আমাকে করা হলো। উত্তর দিইনি। অপমান বোধ হচ্ছিল। মনে হচ্ছিল-ভুল করে ফেলেছি। পরদিন সারা কে ডি ঘোষ রোড তন্ন তন্ন করে পেয়ে গেলাম ‘মানিক বিচিত্রা’।১৯৮২ সাল। প্রথম পৃষ্ঠাতেই আন্ডালাইন করতে হলো। ‘কেন লিখি’ অধ্যায়ে মানিক লিখছেন- “লেখার ঝোঁক অন্য দশটা ঝোঁকের মতই। অঙ্ক শেখা, যন্ত্র বানানো, শেষ মানে খোঁজা, খেলতে শেখা, গান গাওয়া, টাকা করা ইত্যাদির দলেই লিখতে চাওয়া। লিখতে পারা ওই লিখঝতে চাওয়ার উগ্রতা আর লিখতে শেখার একাগ্রতার ওপর নির্ভর করে।বক্তব্যের সঞ্চয় থাকা যে দরকার সেটা অবশ্য বলাই বাহুল্য,- দাতব্য উপলব্ধির চাপ ছাড়া লিখতে চাওয়ার উগ্রতা কিসে আনবে! জীবনকে আমি যেভাবে ও যতভাবে উপলব্ধি করেছি অন্যকে তার ক্ষুদ্র ভগ্নাংশ ভাগ দেওয়ার তাগিদে আমি লিখি। আমি যা জেনেছি এ জগতে কেউ তা জানে না (জল পড়ে পাতা নড়ে জানা নয়)। কিন্তু সকলের সঙ্গে আমার জানার এক শব্দার্থক ব্যাপক সমভিত্তি আছে। তাকে আশ্রয় করে আমার খানিকটা উপলব্ধি অন্যকে দান করি। ‘দান করি’ বলা ঠিক নয়- পাইয়ে দিই। তাকে উপলব্ধি করাই। আমি লিখে পাইয়ে না দিলে বেচারি যা কোনোদিন পেত না। কিন্তু এই কারণে লেখকের অভিমান হওয়া আমার কাছে হাস্যকর ঠেকে।“ টানা দুই সপ্তাহ বীরেনের গলিতে যাওয়া হয় না। আমি মানিকে ডুবে থাকি। ১৯৮২ থেকে আজ অব্দি সেই ডুবে থাকা দশা থেকে আর ভেসে উঠতে পারলাম না। আমি মানিকে আচ্ছন্ন হয়ে থাকি। আর আমার পারিপার্শীক মানুষজনকে গর্ব নিয়ে বলতে থাকি-মানিক। হ্যাঁ সেই ‘অতসী মামী’ থেকে মাত্র ৪৮ বছর বয়সে মারা যাবার আগের শেষ লেখাটি ধরলে এই উপমহাদেশে মানিক বন্দোপাধ্যায় প্রথম এবং তার সময়ের একমাত্র মার্কসবাদী ঔপন্যাসিক। গল্পকার। যিনি শ্রমজীবী মানুষের মধ্যে প্রতিমুহূর্তে বিপ্লবের আকাঙ্খা দেখতে পেতেন। ৩ গণিতে অনার্স নিয়ে ভর্তি হয়েছেন কলকাতার প্রেসিডেন্সি কলেজে। একদিন কলেজ ক্যান্টিনে বন্ধুদের সঙ্গে তুমুল তর্ক। এক বন্ধুর লেখা গল্প কোনও একটি নাম করা পত্রিকা থেকে অমমোনীত হয়ে ফেরত এসেছে। সেই বন্ধু মহা খাপ্পা হয়ে বলল, বড় পত্রিকাগুলি নামী লেখকদের লেখা ছাড়া ছাপায় না। সঙ্গে সঙ্গে প্রতিবাদ করে উঠলেন মানিক।— ‘এটা হতেই পারে না। তুমি ভুল বলছ। তোমার গল্প ভাল হয়নি বলেই তারা ছাপেনি। পছন্দ হলে নিশ্চয়ই ছাপত।‘ বন্ধুও পাল্টা নিলেন, ‘প্রমাণ করে দেখাতে পারবে?’ ‘বেশ, আমি আগামী তিন মাসের মধ্যে একটা গল্প লিখে কোনও নামী পত্রিকায় ছাপিয়ে দেখাব।‘ তিন মাস নয়, তিনদিনের মধ্যে একটা গল্প লিখে ফেললেন। গল্পকারের নাম প্রবোধকুমার বন্দ্যোপাধ্যায় লিখতে গিয়েও থমকালেন। জীবনের প্রথম গল্প। সম্পাদকের পছন্দ হবেই সে বিষয়ে নিশ্চিত। কিন্তু বারো তেরো বছর বয়সের মধ্যেই বাংলার সেরা সাহিত্যগুলো যার পড়া হয়ে গেছে সেই মানিক কিন্তু বুঝেছিলেন ‘অতসী মামী’ আসলে ‘অবাস্তব রোম্যান্টিকতায় ভরা’। সেই সংকোচেই প্রবোধকুমারের বদলে লিখলেন মানিক বন্দ্যোপাধ্যায়। তারপর সেই গল্প নিয়ে নিজেই সটান হাজির ‘বিচিত্রা’ পত্রিকার দফতরে। সম্পাদক উপেন্দ্রনাথ সেই সময় দফতরে ছিলেন না। তার জায়গায় বসেছিলেন আরেক দিকপাল সাহিত্যিক অচিন্ত্যকুমার সেনগুপ্ত। স্মৃতিকথায় অচিন্ত্যকুমার লিখছেন- ‘একদিন বিচিত্রার দফতরে কালোপানা একটি লম্বা ছেলে এল। বলল গল্প এনেছি। বললাম, দিয়ে যান। সেই ছেলে লম্বা হাত বাড়িয়ে গল্পের পাণ্ডুলিপি দিয়ে বলল, এই যে রাখুন। এমন ভাব যেন এখুনি ছাপতে দিয়ে দিলে ভাল হয়। চোখে মুখে আত্মবিশ্বাস চুঁইয়ে পড়ছে। গল্প জমা দিয়ে সে চলে গেল। আমি তারপর এমনিই গল্পে একবার চোখ বোলাতে গিয়ে চমকে উঠলাম। এ যে রীতিমতো দুর্দান্ত গল্প!’ সেই গল্প প্রকাশ তো পেলই, বাংলার পাঠকমহলেও হইহই পড়ে গেল। বিচিত্রার সম্পাদক খোঁজখবর নিয়ে ছুটে এলেন মানিকের সঙ্গে দেখা করতে। লেখার সাম্মানিক কুড়িটা টাকা হাতে দিয়ে অনুরোধ করলেন, ‘আপনি আবার গল্প দিন আমাদের।‘ ৪ তিনি কী করে ‘পদ্মানদীর মাঝি’ লিখতে গিয়ে এই পূর্ববঙ্গের আতিপাতি টেনে বার করে পরতে পরতে ছড়িয়ে দেন? এবার সেই বায়োস্কোপ দেখি চলুন- বিশ্বনাথ দে তাঁর স্মৃতিচারণে বলছেন-‘ছোটবেলায় এক সময় মানিক টাঙ্গাইলে ছিলেন। বাড়ির খুব কাছেই ছিল নদী। ঘাটে নৌকা বাঁধা। দূর দূরান্ত থেকে কত কত মানুষ সেই সব নৌকো চেপে আসত। সেই সব নৌকোর মাঝিদের জীবনাচার, ভাটিয়ালি গান মানিককে আকর্ষণ করত। সেই আকর্ষণ থেকেই মাঝিদের সাথে ভাব জমিয়ে তাদের নৌকায় চড়ে বসেন এবং পদ্মানদীর বুকে পাড়ি জমান। মাঝিদের সঙ্গে মোটা চালের ভাত আর নদী থেকে ধরা মাছের ঝোলে তিন বেলা খাবার। সেবারের সেই পদ্মানদীর সফর মানিকের মনে গেঁথে যায়। যার নির্যাস থেকেই আসে অমর সৃষ্টি-‘পদ্মানদীর মাঝি’। ৫ মানিক কমিউনিস্ট পার্টি করতেন, সকলেই জানি। কিন্তু আপিস ঘরে বসে বসে বক্তিমে নয়। তিনি সরাসরি ১৪৪ ধারা ভঙ্গ করা কর্মী ছিলেন! অনিলকুমার সিংহর বর্ণনায়- ‘১৯৪৯ সালে ইউনিভার্সিটি ইনস্টিটিউট হলে রাজনৈতিক কর্মীদের ওপর সরকারী নির্যাতনের প্রতিবাদে সংস্কৃতি-সেবীদের এক সভা হয়। মানিক এই সভায় কেবল বক্তৃতাই করেননি, ১৪৪ ধরা ভঙ্গ করে যে মিছিল বের হয় তার পুরোভাগেও ছিলেন। পুলিশ ওই মিছিল কলেজ স্ট্রীট-মির্জাপুর স্ট্রীটের মোড়ে আটক করে গুলি বর্ষণ করে। সেদিন রাতে ছত্রভঙ্গ জনতার ভিড়ে বিমূঢ় মানিককে পুঁটিরামের দোকানের বারান্দার নিচে খুঁজে পেয়েছিলাম’ ৬ এবার আমরা সটান তার দস্যিপনা এবং শৈশবের ঘটনাগুলো থেকে দুএকটা উল্লেখ করে ওভারল্যাপ করব। মানিক এমন দস্যি ছিলেন যে হাঁটতে শিখেই বাড়ির আঁশবটিতে নিজের পেট কেটে প্রায় দুই ফালা করে ফেলেছিলেন। ডাক্তারবাবু সেলাই করলেন। সেই সেলাই নিয়েই পরদিন ওই হাসপাতালেই দাপাদাপি শুরু। দস্যিপনার সঙ্গে ছিল এক উদ্ভট স্বভাব। একবারের ঘটনা। সবার অলক্ষ্যে উনুন থেকে চিমটে দিয়ে জ্বলন্ত কয়লা তুলে খেলতে গিয়ে সেই কয়লা পড়ল পায়ের গোড়ালির পাশে। ব্যস, কালোয়াতি গান শুরু। কেউই বুঝতে পারে না আসলে কী হয়েছে। তারপর মাংস পোড়ার গন্ধ পেয়ে সকলে ঘর থেকে ছুটে বাইরে বেরিয়ে এসে দেখে চোখের জলে গলা বুক ভেসে যাচ্ছে মানিকের, কিন্তু গলায় গান আর পায়ে গর্ত হয়ে গেঁথে যাওয়া গনগনে কয়লার টুকরো। সেই এক ইঞ্চি পোড়া দাগ আর জীবনে ওঠেনি। ৭ পরীক্ষায় বরাবর ভাল রেজাল্ট। কিন্তু কলেজে পড়ার সময়েই জড়িয়ে পড়লেন সক্রিয় বাম রাজনীতিতে। তার সঙ্গে দিনরাত সাহিত্য চর্চা। কলেজের লেখাপড়া শিকেয়। ফলে বিএসসি-তে পরপর দু’বার ফেল। তখন পড়াশোনার যাবতীয় খরচ চালাতেন বড়দা। ভাইয়ের রাজনীতি করার খবর পেয়ে চিঠিতে লিখলেন, "তোমাকে ওখানে পড়াশোনা করতে পাঠানো হয়েছে, ফেল কেন করেছ, তার কৈফিয়ত দাও।" উত্তরে মানিক লিখলেন, গল্প উপন্যাস পড়া, লেখা এবং রাজনীতি ছেড়ে দেওয়া তার পক্ষে সম্ভব নয়। প্রচণ্ড রেগে গিয়ে দাদা বললেন, "তোমার সাহিত্য চর্চার জন্য খরচ পাঠানো আমার পক্ষে সম্ভব নয়।" টাকা পাঠানো বন্ধ করে দিলেন দাদা। উত্তরে মানিক লিখলেন, ‘‘আপনি দেখে নেবেন, কালে কালে লেখার মাধ্যমেই আমি বাংলার লেখকদের মধ্যে প্রথম শ্রেণিতে স্থান করে নেব। রবীন্দ্রনাথ- শরৎচন্দ্রের সমপর্যায়ে আমার নাম ঘোষিত হবে।" ষোলো বছর বয়েসে মাকে হারানোর পর এমনিই জীবন হয়ে উঠেছিল ছন্নছাড়া, এবার দাদা টাকা পাঠানো বন্ধ করে দেওয়ায় শুরু হল প্রকৃত দারিদ্রের সঙ্গে লড়াই। চলে এলেন আমহার্স্ট স্ট্রিটের একটি মেসে। বাবা রইলেন মুঙ্গেরে ছোটভাই সুবোধের কাছে। দিনরাত এক করে নাওয়া খাওয়া ভুলে তখন মানিক শুধু লিখছেন, প্রকাশকদের দ্বারে দ্বারে ঘুরছেন। নিজের শরীরের কথা ভুলে এই ভাবে অমানুষিক পরিশ্রমের ফলও ফলল কিছু দিন পরেই। এক সময় কুস্তি লড়া, একা হাতে দশজনের সঙ্গে মোকাবিলা করা মানিক ভেঙে যেতে থাকলেন। ৮ ১৯৩৩ সালে কলকাতায় এসেছিল এক বিখ্যাত পুতুল নাচের দল। সেই কার্নিভালের নাচ দেখে এমনই মুগ্ধ হলেন যে সেই পুতুলদের সঙ্গে মানুষের জীবনকে মিলিয়ে লিখতে শুরু করলেন ‘পুতুলনাচের ইতিকথা’। সেই উপন্যাস লিখতে বসে নিজের কথাই যেন ভুলে গেলেন মানিক। আক্রান্ত হলেন দূরারোগ্য মৃগীরোগে। শরীর আর দিচ্ছে না। তার মধ্যেই দাঁতে দাঁত চেপে চলছে লড়াই। নিজের রোগের সঙ্গে, চরম দারিদ্রের সঙ্গে। এই রোগের যন্ত্রণা থেকে মুক্তি পেতেই শুরু করলেন অপরিমিত মদ্যপান। এর মধ্যেই চিকিৎসক বিধান রায়ের পরামর্শে বিয়ে করেছেন, ছেলে–মেয়ে হয়েছে। বাবাকে নিয়ে এসেছেন নিজের কাছে। বরানগরে গোপাললাল ঠাকুর স্ট্রিটে সকলে মিলে ঠাসাঠাসি করে কোনওমতে থাকা। তার মধ্যেই চলে একের পর এক যুগান্তকারী রচনা। এত লেখালেখি করেও সংসার যেন আর চলে না। বাধ্য হলেন চাকরি নিতে। কিন্তু কিছু দিন পরেই সে চাকরিতে ইস্তফা। আবার পুরোদমে লেখা শুরু, সঙ্গে দারিদ্র। সে দারিদ্র যে কী ভয়ংকর তা জানা যায় মানিকের ডায়েরির একটি পৃষ্ঠা পড়লে। স্ত্রী ডলি অর্থাৎ কমলা এক মৃত সন্তানপ্রসব করেছেন, আর মানিক ডায়েরিতে লিখছেন, "বাচ্চা মরে যাওয়ায় ডলি অখুশি নয়। অনেক হাঙ্গামা থেকে বেঁচেছে। বলল, বাঁচা গেছে বাবা, আমি হিসেব করেছি বাড়ি ফিরে মাসখানেক বিশ্রাম করে রাঁধুনি বিদায় দেব। অনেক খরচ বাঁচবে।" দারিদ্র কী অপরিসীম হলে মায়ের মুখ থেকে এমন কথা বেরিয়ে আসে! সংসারের এমন অবস্থায় আবার ঠিক করলেন চাকরি করতে হবে। ‘বঙ্গশ্রী’ পত্রিকায় সাপ্তাহিক বিভাগের জন্য সহকারী সম্পাদক প্রয়োজন। মানিক আবেদন করলেন। জানতেন ওই পদের জন্যই আবেদন করবেন আরেক সাহিত্যিক পরিমল গোস্বামী। তাই নিজের আবেদনপত্রের শেষে সম্পাদককে লিখলেন, ‘‘আমি অবগত আছি শ্রীপরিমল গোস্বামী এই পদটির জন্য আবেদন করিবেন। আমার চেয়েও তাঁহার চাকুরির প্রয়োজন বেশি। মহাশয় যদি ইতিমধ্যে তাহার সম্পর্কে অনুকূল বিবেচনা করিয়া থাকেন, তবে অনুগ্রহপূর্বক আমার এই আবেদন প্রত্যাহার করা হইল বলিয়া ধরিয়া লইবেন।’’ চাকরি অবশ্য তারই হল। মাস মাহিনা ৮৫ টাকা। সঙ্গে শর্ত ‘অমৃতস্য পুত্রা’ ধারাবাহিকভাবে প্রকাশ করতে হবে। তার জন্য পাবেন আরও ১০ টাকা মাসপ্রতি। কিন্ত ভাগ্যে চাকরি নেই। সেই চাকরিও ছেড়ে দিলেন কিছু দিন পর। অভাব ছিঁড়েখুঁড়ে খাচ্ছে, তার মধ্যেই লিখে চলেছেন, বামপন্থী ফ্যাসিবিরোধী লেখক শিল্পী সংঘের আন্দোলনে যুক্ত হয়ে কখনও একাই প্রাণের মায়া ছেড়ে একাই ঝাঁপিয়ে পড়ছেন কলকাতার হিন্দু-মুসলিম দাঙ্গা রুখতে। ৯ সাহিত্য মানিকের কাছে ছিল যুদ্ধের অস্ত্র। সাহিত্য নিয়ে তিনি কখনও আপোষ করেননি। সাহিত্য তার কাছে ছিল আদর্শ। কেবলই অর্থ উপার্জনের মাধ্যম নয়, যদিও তিনি কখনও বিনে পয়সায় লিখতে চাইতেন না। বলতেন লেখা আমার পেশা। আমার পেশায় আমি কেন ঠকব? এটা আমার জীবীকা। পিয়ের ফাঁলো এস.জে নামের এক ফরাসী সাহিত্যিক বাংলা সাহিত্যের টানে কলকাতায় এসে দীর্ঘদিন থেকেছেন। তিনি সে সময় রবীন্দ্র, শরৎ, বঙ্কিম পাঠ করছেন। একদিন তার হাতে আসে ‘পদ্মানদীর মাঝি’। এই বইটি পড়ার পর তিনি লিখলেন- ‘মানিককে আমি মোপাসাঁর সাথে তুলনা করি। মোপাসাঁর চরিত্রগুলো যেমন আভিজাত্যে ভরা, মানিকের তা নয়। তার কুবের মাঝি, কপিলা, হোসেন মাঝি সবই রক্ত মাংসের মানুষ। সংবেদের মানুষ।‘ ১০ এবার আমরা মানিকের অমর সাহিত্যালোচনায় যাবো সংক্ষিপ্ত করে। মানিকের দেখা ও জানা স্মপূর্ণ ভিন্ন। তিনি যে শ্রেণিবদ্ধ মানুষের প্রতিনিধিদের সাহিত্য এঁকেছেন তাদের শক্তি নিহিত সংগ্রামী মনোভাব ও কাজে। সকলপ্রকার নিপীড়িত মানুষকে মুক্ত করতে চেয়েছিলেন। মানিক কখনও আধ্যাত্মবাদী ছিলেন না, যে কারণে কখনও তাঁর লেখায় ‘আত্মা’ বিষয়টি আসেনি, তেমনি নিজে বামপন্থী দলের সভ্য হলেও তাঁর উপন্যাসে শ্রমজীবী মানুষের মুক্তির উপায় দেখাতে গিয়ে তাদের যে বিশেষভাবে কোনো বিশেষ বামপন্থী দলেই অনুগত হতে হবে এমন কোনো কথা বলেননি। তাঁর রচনায় শ্রমজীবী অত্যাচারিত মানুষেরা নিজেরাই দল বেঁধে রুখে দাঁড়িয়েছে, কোনো ক্ষেত্রে তাদের নামমাত্র কোনো নেতা রয়েছে, কখনও জনগণ নিজেই প্রতিরোধের নেতৃত্ব দিয়েছে। তিনি অত্যাচারিত শ্রেণির মধ্যে শক্তির ঊন্মেষ লক্ষ্য করেছেন এবং সেই ঊন্মেষকে সাহিত্যে চিত্রিত করেছেন। এ শক্তির একমাত্র উৎস হচ্ছে উৎপীড়িত শ্রেণীর চেতনা এবং একতা। আর রয়েছে এই তথ্যটি যে, জাগতিক পরিস্থিতিই মানুষের চালক এবং শক্তিদায়ক। তিনি দেখেছেন অর্থনীতির সূত্র ধরেই নিপীড়নের বীজ জনগণের মধ্যে ছড়ানো রয়েছে। তাঁর রাজনৈতিক চিন্তাধারার চূড়ান্ত লক্ষ্য ছিল শোষণমুক্ত রাষ্ট্র। ইংরেজকে তিনি এদেশের একমাত্র শত্রুরূপে আঁকেননি। এঁকেছেন সাম্রাজ্যবাদী কুচক্রীরূপে। যে নেতৃত্ব শুধু নিজ ও শ্রেণীস্বার্থ সন্ধানী তাকে তিনি ক্ষমা করেননি। তাদেরেকে তিনি চিহ্নিত করেছেন জনগণ-বিরোধী প্রতিক্রিয়াশীল শক্তি রূপে। আর যে মধ্যবিত্ত শ্রেণিচ্যুত হয়ে যথার্থই মেহনতী শ্রেণীর জন্য লড়াই করতে চাচ্ছে তাদের প্রতি তিনি আস্থা রেখেছেন। এরপর মানিক বদলেছেন, রূপান্তরিত হয়েছেন। রূপান্তরের বীজ তাঁর মধ্যেই ছিল। মধ্যবিত্তের স্বার্থসংকীর্ণতা সম্বন্ধে প্রায় প্রথম থেকেই তিনি সচেতন। মার্কসবাদ গ্রহণ করে যুক্তিসম্মত সমর্থনও তিনি পেয়ে গেলেন এ বিষয়ে। অতঃপর মধ্যবিত্তের প্রতি তাঁর সমালোচনা তীব্রতর হয়ে ওঠে। মানিক-এর এক অসাধারণ রাজনৈতিক উপন্যাস-‘দর্পণ’ (১৯৪৫)। ‘দর্পণ’ উপন্যাসে স্বাধীনতাকামী মানুষের কথা, পরাধীনতার বেদনার কথা রয়েছে, কিন্তু তিনি সেসব কথা বলেছেন অন্যান্য ঔপন্যাসিকদের সম্পূর্ণ বিপরীত দৃষ্টিভঙ্গি নিয়ে। মানিক তাঁর অভিজ্ঞতা দিয়ে বুঝতে পেরেছেন যে, সমাজের অভ্যন্তরীণ শ্রেণীদ্বন্দ্ব চরমে এসে দাঁড়িয়েছে। ফলে শোষিত শ্রেণী তাদের দুঃসহ সামাজিক অবস্থানের মধ্য থেকে বেরিয়ে আসবার জন্য প্রত্যক্ষ বা পরোক্ষ সংগ্রামে রত। এ সংগ্রামটা অতি অবশ্যই প্রতিদ্বন্দ্বী শ্রেণীর বিরুদ্ধে। এ দ্বন্দ্বের ইতিহাস একটা সামজিক সত্য। তাঁর মতে এই সত্যটিকে স্বীকার করে তাকে রূপ দেওয়াটাই হচ্ছে প্রগতি সাহিত্যের প্রধান লক্ষণ। এরপর এই ‘দর্পণ’ উপন্যাসের রচনাকাল থেকে তিনি শ্রেণীদ্বন্দ্বের স্বরূপ উন্মোচিত করবার কাজে নিয়োজিত হলেন। সাহিত্য কাটা-ছেঁড়া এটুকু থাকুক। তাঁকে নিয়ে পেল্লাই সব রচনাবলি-টলি বেরিয়েছে, সেখানে তারা করুনগে। ১১ একদিন মানিকের সঙ্গে রাস্তায় দেখা হল অধ্যাপক বন্ধু দেবীপদ ভট্টাচার্যর সঙ্গে। মানিকের ভেঙে যাওয়া শরীর, মলিন জামাকাপড় দেখে খুব খারাপ লাগল দেবীপদর। জোর করে সে দিন নিয়ে গেলেন নিজের বাড়িতে। ক্লান্ত মানিককে খেতে দিলেন দেবীপদর মা। বড় তৃপ্তি করে ওই খাবারটুকু খেলেন মানিক। তারপর.............? যে মানিক একদিন সদর্পে ঘোষণা করেছিলেন আমি শুধু সাহিত্যিকই হব, সেই মানিকই অস্ফুটে বলে উঠলেন, “দেখো, দুটি ডাল-ভাতের সংস্থান না রেখে বাংলাদেশে কেউ যেন সাহিত্য করতে না যায়।“ ৩০ নভেম্বর, মানিক আবার জ্ঞান হারালেন। ২ডিসেম্বর, সম্পূর্ণ অচেতন অবস্থায় আবার ভর্তি করা হল নীলরতন হাসপাতালে। এমন অসুস্থতার খবর পেয়ে ছুটে এলেন কবি, কমরেড সুভাষ মুখোপাধ্যায়। আর একটু পরেই অ্যাম্বুল্যান্সে তোলা হবে মানিককে। এবার আর বাড়ি ফেরানো যাবে ‘পদ্মানদীর মাঝি’কে? তাই নিয়ে সকলেই সংশয়ে। সুভাষ অনুযোগ করলেন লেখকপত্নীকে, ‘‘বৌদি এমন অবস্থা, আগে টেলিফোন করেননি কেন?’’ ম্লান হেসে কমলা উত্তর দিলেন, ‘‘তাতে যে পাঁচ আনা পয়সা লাগে ভাই।’’ সেটুকুও নেই যে ঘরে! ১২ এই পুরোটা মানিকের জীবনের একটি ক্ষুদ্র অংশ। এই পরিসরে যদিও তাঁর সাহিত্য, রাজনৈতিক দর্শন হিসেবে মার্কসবাদের চর্চা, কমিউনিস্ট পার্টির হয়ে নিরলস শ্রম দানের বিষয়গুলো তুলে আনা যাবে না। তার জন্য ব্যাপক স্থানের প্রয়োজন। তাই এখানে আমরা খুব সংক্ষিপ্তাকারে তাঁর সাহিত্যের নির্যাসটুকু তুলে ধরার চেষ্টা করব। ৪০ খানা উপন্যাস, ১৯২ টি ছোটগল্প, একটি নাটক, একটি কাব্যগ্রন্থ তিনি শেষ করতে পেরেছিলেন। যেটা শেষ করতে পারেননি সেটি ‘মাটির কাছে কিশোর কবি’ নামের একটি ছোটদের উপন্যাস। মানিক বিশ্বাস করতেন এ সমাজ গড়ে উঠবে মধ্যবিত্ত বা নিম্নমধ্যবিত্ত শেণির সহায়তায় নয়, বরং শ্রমজীবী শ্রেণি সংগ্রামের মধ্য দিয়ে এবং শ্রেণিচ্যুত মানুষের সাহায্যে। শ্রেণিচ্যুত মানুষরা যে সাধারণ মানুষের সঙ্গে ঐক্যবদ্ধ হবে সে ঐক্যের কোনো তুলনা নেই। তিনি বিশ্বাস করতেন বলেই তার ‘জীয়ন্ত’ উপন্যাসের সংগ্রামী কিশোর পাঁচুর উপলব্ধি এরকম- ‘সাধারণ বন্ধুত্ব সুযোগ-সুবিধার ব্যাপার। বিপ্লব বন্ধুত্ব গড়ে অন্যরকম। নতুবা জগতে বিপ্লবী হত কে?’ এই মানিককে নিয়ে তাঁর জন্মদিনের স্মৃতিচারণা এখানে শেষ করলে বড়ই খন্ডিত দেখাবে। অসম্পূর্ণ রয়ে যাবে। তার পরও উপায় নেই। আমাদেরকে এখানেই থামতে হচ্ছে। ........................ মনজুরুল হক ১৯ মে, ২০২১
অতিরিক্ত সচিব কাজী জেবুন্নেছা সাংবাদিক রোজিনার গলা চেপে ধরে দণ্ডবিধির ১৮৬০ এর ৩২৩ এবং আঘাত করে ৩০৭ ধারার হত্যাপ্রচেষ্টার অপরাধ করেছেন। এবং চুরির অভিযোগ ও আটকে রেখে ৩৪২ ধারার অপরাধ করেছেন। রোজিনার মুক্তি চেয়ে নাকিকান্নার চেয়ে জরুরি এই প্রজাতন্ত্রের কর্মচারীর অন্যায়ের বিরুদ্ধে ৩২৩ ও ৩৪২ ধারায় মামলা করা। সেটা দালাল-মেরুদণ্ডহীন মাফিয়া গোষ্ঠির সাংবাদিকরা করবেন না, পারবেনও না। (সাগর-রুনি কেস স্মরণ করুন) কোনো বিবেকসম্পন্ন আইনজীবীকে বা আইনজীবী গ্রুপকেই করতে হবে। একই সঙ্গে ১৯২৩ সালে ব্রিটিশ ঔপনিবেশিকদের রক্ষাকবচ 'অফিসিয়াল সিক্রেটস অ্যাক্ট' বাতিলের আওয়াজ তুলুন। এই উপনিবেশিক আইনের সেকশন ৩৭৯, পেনাল কোড ৪১১ ও সেকশন ৩ ও ৫-এ রোজিনার বিরুদ্ধে মামলা দেয়া হয়েছে। এইসব আইন আরও নিবর্তনমূলক করেই বানানো হয়েছে 'ডিজিটাল নিরাপত্তা আইন'-এর ৩২ ধারা। এই ৩২ ধারা এবং 'ডিজিটাল নিরাপত্তা আইন' বাতিল করতে ব্যর্থ হলে বাকস্বাধীনতা কেন, মুখবুজে থেকেও কেউ বাঁচবেন না। আপনারা 'কলমবিরতী' বা 'বয়কট' কতদিন করবেন? এসব ফালতু ট্যাকটিস। কাগজ বা চ্যানেল চালাতে হলে কালকেই এই 'বিরতী' ভাঙতে হবে। স্যরি টু সে- আমি স্টাবলিশমেন্টের দুধ-সর খাওয়া মস্ত বড় কর্পোরেট মিডিয়াকে বিশ্বাস করি না। বাংলাদেশে সাংবাদিকতাকে তারা স্রেফ টাকা দিয়ে কিনে নিয়ে আজ্ঞাবহ দাস বানিয়ে রেখেছে। রোজিনাদের মত যারাই সেই দাসত্বের শৃঙ্খল ছিঁড়ে বেরিয়ে আসতে চায় তখন একযোগে স্টাবলিশমেন্ট এবং তাদের উচ্ছ্বিষ্টখোর মিডিয়ার শত্রু হয়ে যায়। 
সাংবাদিক রোজিনা ইসলাম বিরাট 'গর্হিত' কাজ করে ফেলেছেন! বাংলাদেশের অঘোষিত 'শাসকগণের' কলজের মধ্যে হাত দিয়েছে! যেখানে সরকারী দপ্তরে চুরি-ডাকাতি 'পিকনিকমুডে' চলে, সেখানে কর্তাদের দুর্নীতি প্রকাশ হলে তো তারা এক একজন রেসলার রক হয়ে উঠতেই পারেন! ২১ বছর পর প্রথমবার (১৯৯৬) ক্ষমতায় এসে আওয়ামী লীগ আমলাদের নিরঙ্কুশ ক্ষমতা কমানোর বিল তুলতে চেয়েছিল। সে সময় কয়েকজন সিনিয়র নেতা সেটা হতে দেয়নি। এর পর ২০০৮ থেকে আজ অব্দি আমলারা প্যাঁচ কষে একটার পর একটা ক্ষমতার বোতাম হাতিয়ে নিয়েছে। এখন তারা প্রায় 'জবাবদিহিহীন'।
বর্তমান সময়ের একটা জরুরি বিষয়ে লিখছি না। স্তালিনের জাতিস্বত্ত্বার উপমা দিয়ে ব্যাখ্যা করে নৈর্ব্যক্তিক অবস্থান থেকে লিখলেও ব্যাকফায়ার করবে। তাই আপাতত আজকের মেঘ-বিষ্টির ছবি।
কীভাবে যেন সব বাঙালি বাড়িতে গুরুজনরা জানে উচ্ছে/করোলা খুব উপকারী বস্তু। আমাদের তখন ডাইনিং টেবিল ছিলো না। আব্বা ফরাশ বিছিয়ে খেতে বসত। আমি বসতাম পিড়িতে। যথারীতি থালায় বিবিধ প্রকরণে ওই বস্তু- উচ্ছে কিংবা করোলা! আব্বার আগে খাওয়া হয়ে গেলেও আমি উঠতাম না, কিন্তু আম্মা জানত। আব্বা উঠে গেলেই আমি পড়িমরি উঠে একেবারে বাড়ির বাইরে! আম্মা নির্বিকারভাবে আমার পিড়ির তলা থেকে ঝোলমাখা উচ্ছে/করোলাগুলো তুলে নিত। এই চালাকিটা কীভাবে শিখেছিলাম জানি না। হয়ত 'সারভাইভাল অব ফিটেস্ট' তত্ত্ব! 🙁 কারণ আব্বার মুখের ওপর বলার সাহস ছিলনা যে এই মহার্ঘ সব্জিটি আমার দুই চোখের বিষ! এবং আজও তাই। 😃 
মা-বিহীন প্রথম ঈদ। দুপুরের পর থেকেই ভাই-বোনরা এক জায়গায় হয়েছিলাম। লম্বা প্রশস্ত ডাইনিংয়েই কেটে গেল বেশিরভাগ সময়। এর মধ্যে স্যানিটাইজ করা, গোসল করা, খাবার-দাবার আনা-নেয়া করা সবই হয়েছে। বিস্ময়করভাবে ডাইনিংয়ের পাশেই মায়ের ঘরটিতে কেউ যায়নি! কেউ না! মায়ের সার্জিকাল বেড যেখানে ছিলো জায়গাটা ফাঁকা। বেড, হুইল চেয়ার, স্ট্যান্ড, অক্সিজেন সিলিন্ডার সব একটি দাতব্য হাসপাতালে দেয়া হয়েছে। একথা-সেকথা, এত এত কথা, কত কত সমস্যার কথা....কিন্তু ভুলেও কেউ মায়ের প্রসঙ্গ তোলেনি। আমি যেমন ভেতরে ভেতরে সাবধান ছিলাম; যেন মায়ের প্রসঙ্গ না ওঠে, তেমনি বাকিরাও বোধহয় সচেতন ছিলো। ঠিক জানতাম; মা প্রসঙ্গ উঠে এলে এক লোকমা ভাতও কারো গলা দিয়ে নামত না। গত ঈদের দিন মা পরতে পারবে না জেনেও মায়ের জন্য তার প্রিয় টাঙ্গাইল শাড়ি কেনা হয়েছিল। পরার মত করে মায়ে জীর্ণ-শীর্ণ শরীরের ওপর রেখে দেয়া হয়েছিল। মা সবই দেখেছিল, বুঝেছিল, কিন্তু কথা বলতে পারেনি। এক ধরণের অদ্ভুত মমতা-খুশী-বিষন্নতা-হাহাকার মিশেল হয়ে মায়ের মুখে ফুটে উঠেছিল! আমার ভেতরকার আরেকটা 'আমি' তখন বিদ্রুপ করে বলেছিল- দেখাও এবার তোমার মনস্তত্ত্ব। তর্জমা করো মায়ের অব্যক্ত চিৎকার! পারিনি। রাত ১০ টা থেকেই যার যার মত চলে গেল। আমিই সবার শেষে বেরুব। হঠাৎ মনে হলো আমি দেশি মুরগীর কোরমা খুব পছন্দ করি বলে সেই ছোটবেলা থেকেই মা দ্বিতীয়বার খাবার সময় বাকিদের বলত; 'কোরমা শেষ'। পরদিন সকালে সেই কোরমা আমাকে বের করে দিত!..... এবার এবাড়িতে মেজ বোন কোরমা করেনি! কি ভাবে যেন অসাবধানতাবশত আমার মুখ দিয়ে বেরিয়ে গেল....আম্মা খুব কোরমা পছন্দ করত! মুহূর্তে ঘরটাতে শ্মশাণের নিস্তব্ধতা নেমে এলো। কাজটা ভালো করিনি।
সুকান্ত ভট্টাচার্যর মৃত্যুদিনে তাঁকে নিয়ে লেখার তাড়না ছিলো। আজকাল কারও জন্ম-মৃত্যু নিয়ে লেখা মানেই উইকিপিডিয়া থেকে কাট এন্ড পেস্ট। থাকে সে কথা। বাঙালি মননে কবি-সাহিত্যিকদের নিয়ে যে পরিমান আবেগ কাজ করে তার সিকিভাগও করেনা কোনো বিজ্ঞানী, শিক্ষক, সমাজবিপ্লবী, প্রাণ উৎসর্গকারী কমিউনিস্ট বিপ্লবী এবং গতরখাটা শ্রমজীবীদের নিয়ে। সে কথাও থাকুক। সুকান্ত মোটের ওপর ২১ বছর বেঁছিলেন। তাই তাঁকে হরেদরে ‘কিশোর কবি'ও বলা হয়। আক্ষেপ করা হয়; তিনি আরও বেশি বাঁচলে আরও স্মরণযোগ্য কী কী অবদান রাখতেন তা নিয়ে। যদিও বিশ্বের অজস্র বড় মানুষ খুব অল্পদিন বেঁচেছিলেন। বাংলা সাহিত্যের শ্রেষ্ঠতম সাহিত্যিক মানিক বন্দোপাধ্যায়ও মাত্র ৪৮ বছর বেঁচেছিলেন।মহামতি লেনিন, চারু মজুমদার এঁরা ৫৫ পার হতে পারেননি। ইংরেজি ভাষার অনেক কবি-সাহিত্যিক ৫০ পেরুনোর, এমনকি ৩০ বছরের আগেই মারা গেছেন। তার পরও তারা যা সৃষ্টি করে গেছেন তার মূল্য নিরুপণ ধৃষ্ঠতা। হয়ত আরও বেশি বাঁচলে নেতিবাচকও কিছু হতে পারত। তাই সুকান্তকে আমরা তাঁর কবিত্ব এবং সমাজবীক্ষণে তাঁর ভূমিকা দিয়েই বিচার করব। ২ আজ ১৩ই মে। ১৯৪৭ সালে বাংলা সাহিত্যের মার্কসবাদী ভাবধারায় বিশ্বাসী এবং প্রগতিশীল চেতনার কবির মৃত্যু ঘটে।যদিও তাঁর পৈতৃক নিবাস ছিল গোপালগঞ্জ জেলার কোটালিপাড়া থানার উনশিয়া গ্রামে, কিন্তু সেই গ্রাম বা জেলায়, এমনকি বাংলাদেশের কোথাও তাকে নিয়ে স্মরণযোগ্য কিছু নেই। ব্রিটিশবিরোধী আন্দোলনে প্রাণদানকারী অনেক বিপ্লবীর জন্ম পূর্ববঙ্গে হলেও কেবলমাত্র রবীন্দ্রনাথ এবং কাজী নজরুল বাদে তাদের অবদানকে রাষ্ট্রীয়ভাবে মর্যাদা দেওয়া হয় না। তাঁদেরকে সম্মানিত করা হয় না। কে জানে, হয়ত ওইসকল বিপ্লবী, স্বদেশি, কবি-সাহিত্যিকদের ‘অবিভক্ত ভারতীয় বা শুধুই ভারতীয়’ ভাবা হয় কী-না? ৩ যা হোক, সুকান্ত ১৯৪৫ সালে প্রবেশিকা পরীক্ষায় ফেল করেন। হয়ত তাতেই আমরা এক বিস্ময়কর কবিপ্রতিভা পেয়েছিলাম। পাশ করে একাডেমিস্ট হয়ে গেলে কী হতো বলা যায় না। এ সময় ছাত্র আন্দোলন ও বামপন্থী রাজনৈতিক কর্মকাণ্ডে যুক্ত হয়ে তিনি আনুষ্ঠানিক শিক্ষার ইতি টেনে দেন। তাঁর কাছে তখন ওইসব একাডেমিক পড়াশুনোর চেয়ে দেশের কাজ বেশি গুরুত্ব পেয়েছিল। এরপর তিনি দেশের সেই চরম উথাল-পাথাল দিনে নিরলস বিপ্লবী দায়িত্ব পালন করে গেছেন। সংসার, শরীর এসব তাঁর ভাবনাতে ঠাঁই পায়নি। ৪ দ্বিতীয় বিশ্বযুদ্ধ, তেতাল্লিশের মম্বন্তর, ফ্যাসিবাদী আগ্রাসন, সাম্প্রদায়িক দাঙ্গা প্রভৃতির বিরুদ্ধে তিনি কলম ধরেন এবং একের পর এক ‘বিস্ফোরণ’ ঘটাতে থাকেন। ১৯৪৪ সালে তিনি ভারতের কমিউনিস্ট পার্টির সদস্য হন। সেই বছরই ‘আকাল’ নামক একটি সংকলনগ্রন্থ তাঁর সম্পাদনায় প্রকাশিত হয়। সুকান্ত কমিউনিস্ট পার্টির পত্রিকা দৈনিক স্বাধীনতার (১৯৪৫) ‘কিশোর সভা’ বিভাগ সম্পাদনা করতেন। সুকান্তের সাহিত্যের মূল জায়গা ছিল কবিতা। সাধারণ মানুষের জীবনসংগ্রাম, যন্ত্রণা ও বিক্ষোভ তাঁর কবিতার প্রধান বিষয়বস্তু। তাঁর রচনায় গণমানুষের আশা-আকাঙ্ক্ষার বাণীসহ শোষণহীন এক নতুন সমাজ গড়ার অঙ্গীকার উচ্চারিত হয়েছে তীব্রভাবে, যা একজন কমিউনিস্ট-এর হওয়া কর্তব্য। রবীন্দ্রোত্তর বাংলা কবিতার বৈপ্লবিক ভাবধারাটি যাঁদের সৃষ্টিশীল রচনায় সমৃদ্ধ হয়েছে, সুকান্ত তাঁদের অন্যতম। তাঁর কবিতার ছন্দ, ভাষা, রচনাশৈলী এত স্বচ্ছন্দ, বলিষ্ঠ ও নিখুঁত যে, তাঁর বয়সের বিবেচনায় বিস্ময়কর ও অসাধারণ। অথচ জীবৎকালের মাত্র ছয়-সাত বছরই পেয়েছিলেন লেখালিখি করবার জন্য! ৫ এবার গতানুগতিক কথাবার্তাঃ তাঁর উল্লেখযোগ্য রচনাগুলো যথাক্রমে- ছাড়পত্র (১৯৪৭), পূর্বাভাস (১৯৫০), মিঠেকড়া (১৯৫১), অভিযান (১৯৫৩), ঘুম নেই (১৯৫৪), হরতাল (১৯৬২), গীতিগুচ্ছ (১৯৬৫)। পরবর্তীকালে উভয় বাংলা থেকে সুকান্ত সমগ্র নামে তাঁর রচনাবলি প্রকাশিত হয়। সুকান্ত ফ্যাসিবাদবিরোধী লেখক ও শিল্পিসঙ্ঘের পক্ষে আকাল (১৯৪৪) নামে একটি কাব্যগ্রন্থ সম্পাদনা করেন। বাংলাদেশে মুক্তধারা থেকে প্রকাশিত তাঁর ‘সুকান্ত সমগ্র’র সম্পাদনা করেন রণেশ দাশগুপ্ত এবং ভূমিকা লেখেন বদরুদ্দীন উমর। ৬ টানাপোড়েনের সংসার, নিজের প্রতি উন্নাসিক সুকান্ত পার্টি ও সংগঠনের কাজে মাত্রাতিরিক্ত পরিশ্রমের কারণে প্রথমে ম্যালেরিয়া, পরে দুরারোগ্য যক্ষায় আক্রান্ত হন। তিনি ১৯৪৭ সালের আজকের দিনে (১৩ মে)কলকাতার ১১৯ লাউডট স্ট্রিটের রেড এড কিওর হোমে মারা যান।তাঁর পরিবারের মাত্র একজনের সন্ধান মেলে। আর তিনি হলেন খুবই সাধরণ জীবন-যাপনকারী সিপিআই(এম) নেতা এবং পশ্চিমবঙ্গে প্রাক্তন মূখ্যমন্ত্রী বুদ্ধদেব ভট্টাচার্য। কবি সুকান্ত ভট্টাচার্য তাঁর আপন কাকা। মনজুরুল হক ১৩মে, ২০২১ ...................... সুকান্তচর্চা হলে তাঁর অমর সৃষ্টি-'রানার' গানটি আপনাতেই স্মরণে আসা উচিৎ। লিঙ্ক রইল।
সবাইকে ঈদের শুভেচ্ছা। মহামারীকালেও ৫৭১টি গার্মেন্ট কারখানার শ্রমিকদের বেতন হয়নি। সাড়ে ৬শ' কারখানায় বোনাস হয়নি। অন্য হাজার হাজার কারখানার অবস্থা আরও করুণ। বাড়ি ফিরতে ৫ জন দরিদ্র মানুষ পদপিষ্ঠ হয়ে মরেছে। ঢাকা থেকে প্রায় ৪৭% মানুষ নিম্নবিত্ত থেকে বিত্তহীন হয়ে ঢাকা ছেড়েছে। প্যানডেমিকে কাথাও কোনো উৎসব নেই। যা আছে তা উৎসবের মতন। আমার অত টাকা নেই, তাই নিজেকে 'অনুকরণীয়' করতে পারছি না। সাধ্যমত চেষ্টা করছি। আপনার যদি সঙ্গতি থাকে তাহলে দেখুন আপনার পাশের বাড়িতে চুলো জ্বলল কী না! ওপাশের শিশুটির খালি গতর কী-না! পারলে হাতটা বাড়িয়ে দিন। সবার মঙ্গল হোক। *** দয়া করে মেসেঞ্জারে ছবি না পাঠালে ভালো হয়।
থ্যাঙ্কিউ জি-টিভি, স্টার জলসা! তোমাদের সুপারগ্লু থেকে ছাড়া পাওয়া স্রিফ মুশকিল হি নেহি, নামুমকিন হ্যায়! তা না হলে করোনায় প্রতিদিন গড়ে সাড়ে ৩ লাখ আক্রান্ত এবং ৪ হাজার মানুষের মৃত্যু খবর জেনে অনেকের হার্টফেল করার কথা!
নতুন পানির উজিয়ে আসা চাষের কৈ মাছকে ব্যাখ্যা দেয়ার কিছু দেখি না। গতকাল কাবুলের স্কুলে তালেবানী বোমায় নিহত ৮৫ শিশুমৃত্যু নিয়ে পোস্ট দিয়েছিলাম। শেয়ার করেছিলাম 'জাতীয় মুক্তি কাউন্সিল'-এর ইসরাইলি সৈন্যদের গুলিতে নিহতদের স্মরণে এবং ইজরায়েলের বিরুদ্ধে প্রতিবাদ কর্মসূচির বিবৃতি। সেখানে কিছু 'ইসলামপন্থী বাম' ত্যানা পেচাতে এসেছিল....."উনি বিদেশি অত্যাচার-নির্মমতা নিয়ে লেখেন, দেশে টঙ্গীতে শ্রমিকদের উপর পুলিশের গুলি নিয়ে লেখেন না" এই 'সাম্প্রদায়ীকবাম' ভাইটুদের জন্য ছোট্ট একটা তথ্য- ১৯৯৫ সাল থেকে আজ অব্দি গার্মেন্ট শ্রমিকদের নিয়ে পত্র-পত্রিকায়, অনলাইনে, ব্লগে সবচেয়ে বেশি লেখা এই অধমের। .............. ম্যাগনেটিক পয়েন্টঃ ১। জেরুজালেমে ও গাজায় ফিলিস্তিনীদের উপর ইসরায়েলি জায়নবাদীদের হামলা ও হত্যাকাণ্ডের প্রতিবাদে বিক্ষোভ সমাবেশ করবেন 'বাম গণতান্ত্রিক জোট'। *** আফসোস ওই ৮৫টি আফগান শিশুর, যাদের করুণ মৃত্যু এদের 'ধর্মচামড়ায় মোড়া চেতনায়' সহানুভূতি পয়দা করতে পারল না! ২। তুরস্কের নয়া খলিফা এরদোগান গাজায় ইসরায়েলি হামলার দাঁতভাঙা জবাব দেবেন বলে হুংকার দিয়েছেন। উত্তম চিন্তা। আমরাও তাই চাই কাকা। কিন্তু..... *** এই বদমাশ আইএস-এর ত্রাণকর্তা হিসাবে আইএসকে প্রতিহত করার অন্যতম নারী গেরিলা দল 'রোজাভা'কে নির্বিচারে হত্যা করেছে। পুরোটা পেরে ওঠেনি রোজাভা সিরিয়া থেকে সামান্য সহায়তা পাবার কারণে। এখনও গড়ে সব মেয়েদের কনুই চেক করে তুর্কী সৈন্যরা। ৩। ইসরায়েলের দিলকি দোস্ত সৌদি আরব, কাতার, কুয়েত, আমিরাতের হাতে যেমন ইয়েমেনের লাখ লাখ শিশুর রক্ত আর কঙ্কাল, তেমনি গাজার নিহতদের ফিলিস্তিনীদের রক্তও তাদের হাতে। এই মধ্যপ্রাচের 'ভাতৃপ্রতিম' সৌদি টাকায় বাংলাদেশে ৫৬০টি মডেল মসজিদ করছে। ৯ হাজার ৬২ কোটি টাকা দেওয়ার কথা থাকলেও কী কারণে এখন সৌদি আরব টাকা দেবে না বাংলাদেশ ক্লিয়ারলি জানে না। তাই এখন 'মুখ রাখতে' নিজেরাই করবে। *** ইয়েমেনে সৌদি আরব এবং তার জোট (যে জোটে সৈন্য না পাঠালেও বাংলাদেশও আছে) যে বর্বরতা চালাচ্ছে তা নিয়ে এই 'সাম্প্রদায়িকবাম'দের কোনো জোরালো প্রতিবাদ নেই। @ এনজিও আর কমিউনিস্ট নামধারী বামদল যখন এক সুরে কথা বলে তখন তাকে 'শিকিশনের বাঁশী' বলা যেতে পারে।
মাঝে মাঝে মনে হয়..। ভুল বললাম; আমি বিশ্বাস করি, বিশেষ করে পুরোনো হিন্দি গানের গীতিকারগণ যে কোনো বিচারে শ্রেষ্ঠ কবিদের কাতারে পড়েন। সুরকারগণ বিশ্বমানের। আর শিল্পীদের কথা কী বলব? তারা তো গাইতেন না, যেন প্রার্থণা করতেন! যে গানটি নিয়ে দুচার কথা, সেটি 'বুট পলিশ' ছবির। ১৯৫৩ সালে রিলিজড। গীতিকারঃ শৈলেন্দ্র, সুরকারঃ শঙ্কর-জয়কিষাণ আর শিল্পীঃ মান্না দে। যদিও নিচে হিন্দি লিরিক দিয়েছি, তার পরও বাংলায় ঘটনাটি বললে বুঝতে সুবিধা হবে।..........জেলখানায় কয়েদিরা আড্ডা দিচ্ছে। তাদের সবারই মাথায় টাক। একজন কয়েদি এক প্রফেসর কয়েদিকে শুধল- আপনি তো প্রফেরস মানুষ, তো মাথায় চুল গজানোর কোনো তেল-টেল কি আছে? যদি বলতেন.... প্রফেসর হেঁয়ালি করে বলেন- হ্যাঁ আছে.... 'ঘাটায়ে অউর ঝাটায়ে' (ঘাটয়ে মানে মেঘ-বৃষ্টি। তো মেঘও কালো, চুলও কালো। তাই মেঘ নামাতে পারলে চুল গজাবে) এরপর গাইয়ে বলল; বুঝতে পেরেছি.... তানসেন যেভাবে গান গেয়ে বৃষ্টি নামাতেন...! তার পরই শুরু হলো গান। রাগাশ্রয়ী কোরাস গানটির দৃশ্যায়ন কমেডি। আগাগোঁড়া কমেডি। কিন্তু ঠিক শেষে এসে যে মর্মস্পর্শী আর্তনাদ, তা ভিত কাঁপিয়ে দেয়! আপনি গভীরভাবে শুনতে থাকলে হাসতে হাসতে কেঁদে ফেলতে পারেন! গান গাইতে গাইতে সত্যিই এক সময় বজ্র-বৃষ্টি শুরু হয়ে যায়! বাকি সবাই গরাদের বাইরে বৃষ্টি দেখে আনন্দ-উল্লাস করে ওঠে! কিন্তু যে গাইছিল সে হঠাৎই বুক চাপড়াতে থাকে! সবাইকে উল্লাস করতে বারণ করে! বুক চাপড়ে বলতে থাকে...'বেদ্রো হাম মিসটেক কিয়া মিসটেক! এই বৃষ্টি বড়লোকদের জন্য, আমাদের মত গরিবদের জন্য না। আমাদের বাল-বাচ্চার কী এখন? আমাদের ঝুপড়িগুলোর কী হবে?' *** লাপাক-ঝাপাক তু আ রে বাদারিয়া ছার কি ক্ষেতি শুখা রাহি হ্যায় বারাস বারাস তু গা রে বাদরিয়া ঝাগাড় ঝাগাড় কার পানি লা তু আঁকড় আঁকড় বিজলায়ী চামকা তু তেরে ঘড়ে মে পানি নেহি হো পানঘাট ছে ভর লা সখী রে পানঘাট ছে ভর পানঘাট ছে ভর লা বন মে কোয়েল কুউ উঠি হ্যায় সব কে মন মে হাক উঠি হ্যায় ভূদল ছে তু বাল উগা দে ঝটপট তু বরষা রে বাদরিয়া- লাপাক-ঝাপাক তু আ রে বাদারিয়া ....................................................... ১২ মে, ২০২১
বিশেষজ্ঞ ফতোয়া-বাংলাদেশের ব্যাংক নোটেও করোনাভাইরাস আছে। এক বছর ধরে হাজারও মানুষের হাতে হাতে ঘোরা টাকায় ভাইরাস থাকবে না কেন কাকা?
আফগানিস্তানের রাজধানী কাবুলের ‘সাঈদ-আল-সুহাদা’ নামক গার্লস স্কুলে ৮মে তারিখের গাড়িবোমা হামলায় নিহতের সংখ্যা বেড়ে ৬৮। গুরুতর আহত ১৬৫ স্কুলছাত্রী। লাশের সংখ্যা আরও বাড়তে পারে...। এ নিয়ে 'জাতীয় মুক্তি কাউন্সিল'-এর কোনো প্রতিবাদ, নিন্দা নেই। এমনকি একটা বিবৃতি পর্যন্ত নেই! কিন্তু "১০ মে ইজরাইলের মিসাইল হামলায় গাজায় ২৫ জন ফিলিস্তিনি নিহত হয়েছে যার ভিতর ৯ জন শিশু রয়েছে!" এই হত্যাকাণ্ড নিয়ে পরদিনই বিবৃতি! আগ্রাসী প্রতিটি হত্যাকাণ্ড নিন্দনীয়। সেটা ইজরায়েলে হোক, আফগানিস্তানে হোক, কাশ্মীরে হোক, ইয়েমেনে কিংবা পার্বত্য চট্টগ্রামে হোক, কিন্তু একটা দায়িত্বশীল সংগঠন যখন একটাকে 'বাইপাস' করে আরেকটা নিয়ে বিবৃতি দেয়, হত্যাকারীদের বিচার দাবীতে বিশ্বব্যাপী সোচ্চার হওয়ার আবেদন জানায় তখন তাদেরকে কী বলা যায় আমার জানা নেই। 
আফগানিস্তানের রাজধানী কাবুলের ‘সাঈদ-আল-সুহাদা’ নামক গার্লস স্কুলে ৮মে তারিখের গাড়িবোমা হামলায় নিহতের সংখ্যা বেড়ে ৬৮। গুরুতর আহত ১৬৫ স্কুলছাত্রী। এখনও ধ্বংসস্তুপের মধ্যে স্বজনরা সন্তানের লাশ খুঁজে ফিরছেন। * দূরনিয়ন্ত্রিত ডেটোনেটরের মাধ্যমে প্রথম বোমাটা ফাটানো হয় স্কুলের ভেতরে। দ্বিতীয় বোমাটি ফাটে স্কুল থেকে ছাত্রীরা বেরোনোর সময়। * আফগান প্রেসিডেন্ট আশরাফ ঘানি অভিযোগ তুলেছেন তালিবান গ্রুপের উপর। যদিও এখন পর্যন্ত কোনো গ্রুপ দায় স্বীকার করেনি। * ঘটনাটি সেই সময়ে ঘটল যখন আমেরিকান সৈন্যরা কাবুল ছাড়ার ঘোষণা দিয়েছে। * পোপ ফ্রান্সিস এটাকে ‘অমানবিক’ বলে নিন্দা করেছেন। জাতিসংঘ জেনারেল সেক্রেটারি আন্তেনিয় গুতারেস এই বর্বরোচিত হামলার নিন্দা করে আফগান জনগণের প্রতি সহমর্মীতা জানিয়েছেন। ........................ প্যারা ক্লোজড। ফলোআপঃ নিহত ৬৮ জন এবং আহত ১৬৫ জনের মধ্যে একজনও ‘বিধর্মী-নাসারা-নাস্তিক’ খুঁজে পাওয়া যায়নি। সম্ভবত সে কারণে এই খবরগুলোর লিঙ্কে হাজার হাজার ‘হা-হা’ ইমোটিকন আসেনি। অধিকন্তু-রয়টার্সের প্রতিবেদনে জানানো হয়েছে দুদিন আগে জেরুজালেমে আল আকসা মসজিদ ও এর আশেপাশের এলাকায় ইসরায়েল পুলিশের হামলায় ১৭৮ জন ফিলিস্তিনি ও ছয় ইসরায়েলি বাহিনীর সদস্য আহত হয়েছেন। বাস্তবতাঃ দ্বিতীয় ঘটনার জন্য যে পরিমান সমবেদনা এসেছে তার সিকিভাগও আসেনি প্রথম ঘটনার জন্য। মন্তব্য নিষ্প্রয়োজন।
প্রসঙ্গঃ চঞ্চল চৌধুরী- ইন্টারনেটের জন্মব্যর্থতা সে সস্তায় আবর্জনা শিক্ষায় শিক্ষিত অপদার্থ আবাল বাঙালি মুসলমানের হাতে পড়েছে
চারুদত্ত আধাকার যখন বোম্বে থেকে ট্রেনে চেপে লাহোরে ছুটেছেন তখনকার স্মৃতিময়তা জোড়া দিলে উপন্যাস হতো। চারুর ভাবনা কোনোদিনও ট্রেনের কালো ধোঁয়া অনুভব করেনি। সিনেমা হলে আলাদাভাবে দুজনে বসেছিলেন; চাপাকণ্ঠে সুনন্দা বলেন; ভেবেছিলুম সিম্পল! এখন দেখি সিম্পলটন! চারুদত্ত অলখে ফিরতি ট্রেনে ফিরে এসেছিলেন। রেলপাতের তলায় অবুঝ পাথরখণ্ড জানতেও পারেনি চারুদত্ত কী যন্ত্রণায় হাজার মাইল পেরুলেন। এত যে কর্কষ শব্দ, তারাও জানেনি বুকের গহীনে কী ঝড় চলে! 'নয়ন তোমারে পায়না দেখিতে রয়েছ নয়নে নয়নে' বলে রবীনাথ বেঁচে গেলেও চারুদত্ত বাঁচেননি। মদের গ্লাসে এক একটা বুদবুদের মত ভেসে উঠেছে ভেঙে ভেঙে পড়েছে...গ্লাসের ফিকে লাল রঙ ভ্রুকুটি করেছে। প্রাণময় প্রাণ যদি মরিতেই চায় তাকে কে বাঁচায়? লোকে লোকান্তরে কত যুগান্তরে কে-ইবা কার তরে অপেক্ষা করে? বদ্ধ ঘরে এটা-সেটা কত কি যে কথা বলে! ছাইজমা অ্যশট্রে কখন ভরে ওঠে সেও জানে না, দশ-দিশে পাগলের মত শত শক্তি দিয়েও আঁধার কাটানো যায় না। চারিদিকে এত এত লাল, তবু সূর্যকে হারানো যায় না। তপনে তাপিত তারকারস্মি জ্বলে তবুও বরফ গলে না চুপিসারেও কেহ বলে আমি ছাড়া কেহ সাথী নাই আর অনন্ত জীবনের সেই বিস্তারে কেহ নাহি জানে কেমনে বাঁচে চাতকের প্রাণ! হৃদয়ে গোপনেই থাকো থাকো হৃদয়ের খোলা প্রান্তরের গোপন কুঠরিতে। বাসনা সে তো মাস্তুলে বসা গাংচিল- মন চাইলেই উড়ে যাবে অনির্দিষ্টে।
মা ```````````````````````````````````````````````` মায়ের চলে যাবার মোটে সাড়ে চার মাস! আতর-লোবানর গন্ধ ছাপিয়ে আজও আমার শরীরের ইতি-উতি মায়ের গন্ধ; আজও স্পর্শে-আদুলে মায়ের অনুভব। নয়নের ঘুম, মনের প্রশান্তি সবই চলে গেছে, আমি তো ঘুমের ছলে কেবলই নয়ন মুদে থাকি! থরে থরে ভীড় করে বিগত মা-গন্ধি দিন; এপাশে-ওপাশে ঠেলে সরিয়ে বাঁচতে চাই। দিনান্তে শ্রান্ত দেহ-মন খুঁজে ফেরে সাদা শাড়ির কোমল ভাঁজে চিরচেনা আশ্রয়। অনন্ত আকাশে এত যে তারকারাজি তারই কোনো একটি কী মা? আমৃত্যু প্রশ্নটা রয়ে গেল মা! ........................................................ মা-দিবসের শ্রদ্ধার্ঘ।
রবীন্দ্রনাথ নিয়ে এই পর্বে শেষ পোস্ট। বাংলাদেশের জাতীয় সংগীত রবীন্দ্রনাথের লেখা গানের অংশ; অথচ তিনি 'জাতীয় কবি' নন। তাঁর জন্ম-মৃত্যু বার্ষিকী বড় আয়োজনে পালিত হয়; অথচ তাঁর নামে ঢাকায় কোনো ভবন নেই। কোনো সড়ক নেই। উদ্যান নেই। অবাঙালি সোহরাওয়ার্দির নামে আছে। কুষ্টিয়ার শিলাইদহে তাঁর বাড়ি, খুলনার ফুলতলায় শ্বশুরবাড়ি হলেও তিনি এই বাংলার কেউ নন। যশোরের প্রধান সড়কটি তাঁর নামে; অথচ লেখা হয়; ডাকা হয় 'আর.এন. রোড'। আইরনি হলো এত চেষ্টা করেও তাঁকে ক্ষুদ্র করা যায়নি। তিনি আপন মহিমায় ভাস্বর। 
ভাইরে, এইসব ছবি নিয়ে ট্রল কইরেন না। এসব নিম্নবিত্ত আর নিম্নমধ্যবিত্তের আবেগ। প্রিভেলজড ক্লাস এসব করবে না। তারা ব্যক্তিগত বাহনে স্বাস্থ্যবিধি মেনে শপিংমলে যাবে, বিদেশ যাবে। করোনা থেকে নিরাপদ থাকবে। * সরকারের লোকজন কী জানত না, মানুষ ঈদে বাড়ি যাবে? যারা যাবে তাদের কাছে স্বাস্থ্যসচেতনার চেয়ে বাড়ি যেয়ে পরিবার-পরিজন নিয়ে ঈদ করাটা বড়? সবই জানত। তার পরও অবিবেচকের মত সিদ্ধান্ত কেন? সকাল ৬টা থেকে ফেরি বন্ধ। আবার রাতে চলবে! * শপিংমল খোলা। মার্কেট খোলা। গার্মেন্টসহ সকল কলকারখানা খোলা.... শুধুমাত্র সভা-সমাবেশ ছাড়া সবই খোলা। নগর পরিবহন খোলা। তাহলে কেন সীমিত আসনসহ দুরপাল্লার পরিবহন খোলা হল না? মানুষ তো চরম ক্ষতি মেনেই দশগুণ চড়া দামে ছোট ছোট বাহনে বাড়ি যাচ্ছে। পুলিশও টাকা নিয়ে সেসব যেতে দিচ্ছে। তাহলে নিয়ম মেনে কেন পরিবহন চলল না? তাহলে তো মানুষ এমন মরিয়া হতো না। * খামাখা এসব বলি! আসল কথা হলো উচ্চ পদস্থ কর্মকর্তাদের কাছে এইসব নেটিভ গরিব-গুর্বো মানুষ কোনো মানুষের জাত না। এদেরকে নিয়ে তাই হরেক রকম এক্সপেরিমেন্ট করতে তারা ভালবাসেন।
২০০৬ সালে হঠাৎই 'ভোরের কাগজ' অফিস থেকে একটা বিয়ের অনুষ্ঠানে গিয়েছিলাম বানিয়াচং। নামেই বিখ্যাত। এশিয়ার সবচেয়ে বড় গ্রাম! যে গ্রাম থেকে সে সময়েই ৩টি দৈনিক পত্রিকা বের হতো। সেটাই ছিল আমার মূল আকর্ষণ। অনুষ্ঠান শেষে অল্প সময়ে রাণীরদিঘী দেখতে গিয়ে পথে পড়ল একটা হলুদ রঙের পুরোনো বাড়ি। জানলাম; এটা সুবীর নন্দীর বাড়ি। ওরা কেউ থাকে না। কয়েকটি মুসলাম পরিবার আশ্রিত থাকে। ২ মতিঝিলে আমার অফিসের পাশে ছোট্ট একটা রুম নিয়ে থাকতেন বিশ্বজিৎ রায়। দাদা তখন এ্যাড ব্যবসা করেন। ব্যবসা চলে না তেমন। বিশ্বজিৎ পরে রাধারমণের গান গেয়ে খ্যাতি পেয়েছিলেন। ওখানেই একদিন সুবীরদা এলেন। আমার কৈশোরের ভালবাসা। চা-টা খাওয়া হলে দাদাকে অনুরোধ করা হল খালি গলাতেই এক লাইন গাইবার। স্বভাবসুলভ মৃদু হাসলেন। দেরি দেখে আমিই 'হাজার মনের কাছে প্রশ্ন রেখে' গেয়ে উঠতেই সঙ্গত দিয়ে পুরোটা গেয়ে দিলেন। আমার গায়ের লোম দাঁড়িয়ে গেল! কৈশোরে গান শেখার সময় এই গানটা ভয়ে ভয়ে তুলেছিলাম, কিন্তু 'প্রেম বলে কিছু নেই' লাইনটা হঠাৎই সি-শার্পে টেনে নিতে গেলে ক্র্যাক করত। সেটা শুনে হো হো করে হাসলেন। তারপর বুদ্ধি শিখিয়ে দিলেন- 'আমার নিজেরও ক্র্যাক করে জানো? তারপরও বি-ফ্ল্যাট থেকে যাওয়ার সময় অত জোর দেই না।' ৩ কালের পরিক্রমায় আর কোনোদিনও দাদার সঙ্গে দেখা হয়নি। প্রথমবার অসুস্থ্য হওয়ার খবর পেয়েছিলাম। যাওয়া হয়নি। এরপর টুপ করে মানুষটা মরে গেল! এখন তো অনেক চ্যানেল। চ্যানেলগুলো তাঁকে মহিমান্বিত করল সাধ্যমত। আমি ছোট্ট করে এই ফেসবুকেই কোনদিন যেন লিখলাম; 'আমরা সুবীর নন্দীকে অউন করিনা'। এমন একজন ক্ষণজন্মা শিল্পী, অমায়ীক, নির্লোভ, সদালাপি, অহিংস, পরোপকারী মানুষকে আমরা আসলেই অউন করি না। ৪ ইন্টারমিডিয়েটের পর আর পড়া হয়নি। একটা ব্যাংকে ছোট্ট চাকরি পেয়েছিলেন। সারাটা জীবনই কেটেছে কায়ক্লোশে। একজন অখ্যাত উস্তাদের কাছে গান শিখেছিলেন। মান্নাদেকে আদর্শ মানতেন। পুরোটা হলো না। মান্নাদেকে পুজো করতেন। মুক্তিযুদ্ধকালিন ছিলেন আগরতলা এবং আসামে। সেখানেও গান গেয়েছেন। ৫ এরপর জীবীকার তাড়নায় আর 'প্রতিষ্ঠা'পেতে রেডিওতেও সুরকার হিসাবে কাজ নিলেন। রেডিওতে তার গান শুনে সঙ্গীত পরিচালক আলী হোসেন তাকে ব্রেক দিলেন। এরপর ইতিহাস। রেডিওতে, টিভিতে সর্বত্র তাঁর সদর্প বিচরণ। তারপর একে একে সিনেমার গান। তিনি হয়ে উঠলেন সব শ্রেণির মানুষের প্রিয় সুবীরদা। গান গেয়ে গেয়ে তিনি এ দেশের মানুষের ভালোবাসা পেয়েছেন। একটা মিথ আছে এরকম- জগন্নাথ হলের এক ছোট্ট রুমে থাকতেন, বাড়িতে টাকা দিতে হতো। পকেট ফাঁকা। হলের ক্যান্টিন মালিক তাঁকে টিফিন ক্যারিয়ার ভর্তি খারার দিতেন আর বলতেন, 'মিয়া খায়া লন, না খাইলে গলায় আওয়াজ পাইবেন কেমতে?'। ৬ 'আমার এ দুটি চোখ পাথর তো নয়, তবু কেন ক্ষয়ে ক্ষয়ে যায়' এর মত বিখ্যাত গানটিই যেন তাঁর জীবনের চরম সত্য হয়ে উঠল। তিনি ক্ষয়ে ক্ষয়ে যেতে লাগলেন। প্রথমবার চিকিৎসা করিয়ে আসলেন। তারপর আর পারলেন না। জানি না ডাক্তার তাঁকে 'পরের বারের ট্রিক্স' বলেছিল কী-না। আমাকে আমার ডাক্তার বলেছিল-- "বিখ্যাত লেখক, সাংবাদিক ফয়েজ আহমদ প্রথম এ্যাটাকের পর সুস্থ্য হয়ে ভেবেছিলেন 'বেঁচে গেছি'। দ্বিতীয় এ্যাটাকের জন্য টাকা রেডি রাখেননি। আপনি তা করবেন না। দ্বিতীয়-তৃতীয় এ্যাটাক আসবে। আসবেই। তখনকার জন্য কিছু টাকা জমিয়ে রাখবেন।" ৭ কে জানে, হয়ত সুবীর নন্দীকে অমন করে বললে হয়ত তিনি রাখতেন। আমরা আদৌ জানিনা, রাখলেই যে চিকিৎসা হতো এবং তিনি বাঁচতেন, তাই বা বলি কোন নিশ্চয়তায়? দ্বিতীয় মৃত্যুবার্ষিকীতে শ্রদ্ধা আর ভালবাসা দাদা।
আজকের দিনে কলকাতায় জন্ম নিয়েছিলেন বাঙালির 'আইডেন্টিটি' রবীন্দ্রনাথ। না জন্মালে কী হতো সে প্রশ্ন অবান্তর। তবে তিনি বেঁচে থাকতে এবং তাঁর মৃত্যুর পর তাঁকে নিয়ে প্রথমে অবিভক্ত বাংলায়, পরে দুই বাংলায় কত শত মানুষ যে বিদ্ব্যান বনে গেছে সে হিসেবও মেলে না। জমিদার, উচ্চবিত্ত, সাম্যবাদী নন, প্রজাহিতৈষী নন, দারিদ্র না বোঝা, সাম্প্রদায়ীক, উন্নাসিক.....অতঃপর 'হিন্দু কবি'! কতই না অভিধা তাঁর! অথচ সেই তাঁকে নিয়েই শত-সহস্র কবি-লেখক করে-কম্মে খাচ্ছেন! তাঁকে ফাতা ফাতা করে ফেলা হয়েছে। হচ্ছে। এমনকি তিনি কীভাবে আম কেটে খেতেন তা নিয়ে পুস্তক রচনা হয়েছে। শেষ পর্যন্ত দাঁড়িয়েছে বাঙালি তাঁকেই 'ভাঙিয়ে খাচ্ছে'। উপায় নেই। সাহিত্যের এমন কোনো শাখা নেই যেখানে তিনি অলঙ্কৃত করেননি। না, নেই। আমার রাজনৈতিক মতবাদের দিক থেকে তিনি আমার নমঃস্য নন। আবার আমি এটাও মনে করি; তাঁর ছোটগল্প আর সংগীত বাদ দিলে বাঙালির ভাঁড়ার ঘর প্রায় শূণ্য। সত্যি বলতে কি তাঁর গানকে আমার কেবলই সুরবদ্ধ ছন্দময় ঐক্যতান মনে হয় না। মনে হয় মহাকালের স্বপ্নময় বাস্তবতা! আমি আজও ভেবে পাই না এই মানুষটা কীকরে এমন সুর ও বাণী সৃষ্টি করতে পারল! এ আমার পরম বিস্ময়! জন্মদিনে তাঁরই একটি গান নিবেদন করলাম ....................................................................... আমার যাবার বেলায় পিছু ডাকে ভোরের আলোয় মেঘের ফাঁকে ফাঁকে পিছু ডাকে পিছু ডাকে ... বাদল প্রাতের উদাস পাখি উঠে ডাকি বনের গোপন শাখে শাখে, পিছু ডাকে ভরা নদীর ছায়ার তলে ছুটে চলে খোজে কাকে, পিছু ডাকে ... আমার প্রাণের ভিতর সে কে থেকে থেকে বিদায় প্রাতের উতলাকে পিছু ডাকে ...
গাছ কাটার ব্যুরোক্র্যাটিক বজ্জাতি ফর্মূলা আছে। সবার অলক্ষে গাছ কেটে ফেলা হবে। এরপর প্রতিবাদ হলে 'বৃহত্তর স্বার্থে' বলে বিবৃতি দেয়া হবে। গাছ তো আর তাজা করা যাবে না। সুতরাং শোকসভা করুন আর মানববন্ধ। তাতে কিসসু আসে-যায় না। এই ফর্মূলাতে যশোর রোডের শতবর্ষী গাছগুলোও কাটা হয়েছিল। হয়ত রিট টিট করে দুএকটা বাঁচানো যাবে। তাতে ওদের উদ্দেশ্য অসফল হবে না। গত বছর রাজশাহী মেডিকেল কলেজের বড়কর্তা এক সামরিক অফিসারের মাথায় পাখির মল পড়েছিল। পরদিনই তিনি ওই পথের গাছ এবং ডাল-পালা কাটার আদেশ দেন। যথারীতি সবই কেটে ফেলা হয়। কে কী ছিঁড়েছিল? প্রতিপাদ্যঃ এদেশের যা কিছু সর্বনাশ, বজ্জাতি-শয়তানি, অনিষ্ট তার সবই করে শিক্ষিত মানুষ। কোনো একজন দরিদ্র মানুষ বিনা কারণে একটা ঘাসও নষ্ট করে না। এক বর্বরকে ঠেকাবেন, আরও শত বর্বর ধ্বংসযজ্ঞে নেমে পড়বে। তারপর "শহরাঞ্চলে বৃক্ষরোপন কৌশল" শিখতে বিদেশ সফর করবে সাঙ্গপাঙ্গ নিয়ে। কী করবেন? ভাবুন। ভাবতে হবে। প্রতি বছর এই শহরের তাপমাত্র ১ ডিগ্রি করে বাড়বে। বাড়বেই।
'হেফাজতে ইসলামী ২০১৩ সালের ৫মে রাষ্ট্রক্ষমতা দখল করতে চেয়েছিল'। এটা বুঝতে প্রশাসনের ৮ বছর লেগে গেল! এবং এতদিন পরে এসে সে সময়ের ৮১ টি মামলা নতুন করে গতিপ্রাপ্ত করানো হচ্ছে। সে সময়ে শাপলা চত্তরের মঞ্চ থেকে বাবুনগরী, মাওলানা রুহী প্রমুখেরা সরকারকে ক্ষমতা ছাড়ার আলটিমেটাম দিয়েছিল। প্রকাশ্যেই বিএনপি-জাতীয় পার্টি হেফাজতকে সব ধরণের সাহায্য করেছিল। সরকারের হিরন্ময় নীরবতার মধ্যে সৈয়দ আশরাফ কাউন্টার আলটিমেটাম দেয়ার পরের ঘটনা সবাই জানেন। সে সময় 'চিন্তা গোষ্ঠি'র লোকজন কওমিদের 'শ্রেণি সংগ্রামী', 'আর এক আরব বসন্ত', 'মজলুম' ইত্যকার ব্যাখ্যাও হাজির করেছিল। কারও কারও তত্ত্ব ছিলো-শাহবাগীরাই হেফাজতকে ডেকে এনেছে। এর পর আওয়ামী লীগ এই উঠতি 'শ্রেণি সংগ্রামী' মতান্তরে 'জেহাদীদের' কাছে টেনে নিয়ে 'ট্রাম্পকার্ড' খেলে দেয়। এবছর ২৬ মার্চে হেফাজত আবারও তান্ডব না ঘটলে হয়ত এত সহজে মোহভঙ্গ হতো না। যদিও 'মোহভঙ্গ হয়েছে' সেটা পোক্ত করে বলার বাস্তবতা আসেনি এখনও।
কিয়েক্টাবস্তা! আজ যদি দেশে উট থাকত তাহলে কি টাকা খচ্চা করে লিখতে হতো?
তিনি সশস্ত্র বল প্রয়োগের পথ দেখালেও নিজে তা করে যেতে পারেননি। তার অসম্পূর্ণ কাজটি করেছেন মহামতি লেনিন। তার পরে সেই মানবমুক্তির পথকে আরও বহুভাবে প্রশস্ত করেছেন এবং বিশ্ব সর্বহারা শ্রেণির রাষ্ট্রকে সুসংহত করেছেন জোসেফ স্তালিন। স্তালিনের সেই অর্জনকে আরও সুসংহত করে সম্পূর্ণ ভিন্ন প্রেক্ষাপটে, ভিন্ন শ্রম কাঠামোর দেশে কীভাবে সমাজতন্ত্র কায়েম করতে হয় সেই দিশা দেখিয়েছেন চেয়ারম্যান মাও। মাওয়ের আরাধ্য কর্মযজ্ঞকে আরও নির্দিষ্ট করে কৃষিভিত্তিক উৎপাদনের সামন্তশাসিত এবং সংশোধনবাদী কবলিত দেশে কীভাবে কৃষক-শ্রমিকের মুক্তি আসতে পারে সেই রূপরেখা এবং প্রয়োগকৌশল দেখিয়েছেন কমরেড চারু মজুমদার। লেনিন, স্তালিন, মাও এবং চারু মজুমদার যে উগ্র বলপ্রয়োগ করে সশস্ত্র সংগ্রামের মাধ্যমে সর্বহারার মুক্তি এনেছিলেন সেটা বুর্জোয়া, পুঁজিবাদী, সামন্তবাদী, সংশোধনবাদী এবং রংবেরঙের ভোটবাদীরা হজম করতে পারে না।
যারা সর্বহারা শ্রমিক-কৃষকের কমিউনিস্ট পার্টিকে ‘চরমপন্থী’ আখ্যা দিয়ে লেনিন-স্তালিন-মাও-চারুকে এবং তাদের রণনীতি-রণকৌশলকে আক্রমণ করে, এবং নির্লজ্জের মত মার্কসকে ‘মন্দের ভালো দার্শনিক’ বলে শ্রদ্ধার নাটক করে। এই পুরো দঙ্গলই এখনকার দিনে সর্বহারা শ্রেণির জন্য সবচেয়ে ভয়ঙ্কর শত্রু। এদেরকে প্রতিহত এবং পরাজিত না করে সর্বহারা শ্রেণির মুক্তির কাজ এক পা-ও এগোবে না।
ছবিটা মিশরের। ওরা গাছটাকে বাঁচিয়ে রেখেছে; কারণ মরুভূমির বিপদ বোঝে বলেই কাণ্ডজ্ঞান লোপ পায়নি। বাংলাদেশের 'খিচুড়ি রান্না শিখতে' বিদেশ ভ্রমণবিলাসী উচ্চপদস্থ কর্মকর্তাদের কাণ্ডজ্ঞান নেই। কোনোকালেও ছিলো না। তারা রেস্তোঁরা বানাতে নির্বিচারে সোহরাওয়ার্দি উদ্যানের গাছ কেটে ফেলছে।
এরা কেবলই হাসে কেবলই গায় হাসিয়া খেলিয়া শপিংয়ে যায়...... এরা প্রেম চাহে না। শপিং সারিয়া ইহকাল দাঁপি পরকাল চাহি বাঁচিতে চায়- শুধু মরিবার কালে তোমারে চায়! হে ডাক্তার, শুধু তোমারেই চায়... ............
মিনহোয়াইল ইন বাংলাদেশ! করোনাভাইরাস বিশেষজ্ঞরা সতর্ক করেছেন; একজন কোভিড আক্রান্ত মানুষ ৪০৬ জনকে আক্রান্ত করতে পারে! সম্ভবত এই সতর্কবার্তা এদেশে কেউ বিশ্বাস করে না। নিচের ছবিটি শুধু একটা রাস্তার পাশে। এরকম হাজার হাজার মেডিকেল ডাম্প যত্রতত্র। ইতিমধ্যে ব্যবহৃত মাস্কের বিচিত্র ব্যবহারও ডিসকভারড! কেউ ধুনে বালিশ বানাচ্ছে। কেউবা চা-ছাকনি। কেউ হাড়ি-ধরা লুছনি। তবে একটা দেড় টাকা দামের মাস্ক দুমড়ে-মুচড়ে পকেটে রেখে দিন সাতেক ব্যবহারকারীদের নোবেল দেয়া উচিৎ
এই মনোরঞ্জন বাবুর সমস্যাটা কী? মনোরঞ্জন মানে মনোরঞ্জন ব্যাপারী। তিনি এবার পশ্চিমবঙ্গের বিধানসভা নির্বাচনে তৃণমূল থেকে বিজয়ী হয়েছেন। অভিনন্দন মনোরঞ্জনবাবু। তিনি মতুয়া সম্প্রদায়ের একেবারে দরিদ্র পরিবার থেকে উঠে আসা মানুষ। তার উপন্যাসও বেশ জনপ্রিয়। রিকসা চালান, হান্ডিঅলার কাজ করেন। মানে সত্যিকার শ্রমজীবী। স্বভাবতই শ্রদ্ধার্হ, কিন্তু নির্বাচনে দাঁড়ানোর পর থেকেই তার বোলচাল বদলাতে শুরু করেছে! লোকমুখে শোনা যায় একবার মহাশ্বেতা দেবী তার রিকসায় চেপে একথা-সেকথায় জেনেছিলেন; তিনি লেখেন। তখন মহাশ্বেতা তাকে আদিবাসীদের নিয়ে নিজের কাগজে লিখলে ছাপবেন বলেন। সে সময় নকশালদের মেরেকেটে সাফ করার আমলে তিনিও গ্রেপ্তার হন। নকশালদের সঙ্গে জেলে তাদের সংস্পর্শে আসেন। তারা তাকে লেখাপড়া শেখান। শ্রেণি সংগ্রাম শেখান। জেল থেকে ছাড়া পেয়ে মনোরঞ্জনবাবু লেখা শুরু করেন। স্বভাবতই শ্রেণিশোষণ, গরিবের হক, অত্যাচারীর নিন্দা এসব তার লেখার বিষয়বস্তু হয়। তারপর তার নামডাক হয়। অমন প্রান্তিক সমাজ থেকে এর আগে কোনো লেখক উঠে আসেননি। তিনি এখানে-ওখানে ভাষণ-টাষণও দেন। জনপ্রিয় হন। এবার তার খোলস বদলাতে শুরু করে। তার ফেসবুক লেখালিখিতে অনাবশ্যক আক্রমণ, ঝাঁঝ এসব আমদানী হয়। বলাবাহুল্য সেসব আক্রমণ সবই নকশাল তথা গড়ে সকল কমিউনিস্টদের বিরুদ্ধে! না, এখনও অতটা চমকে উঠবেন না। তিনি নির্বাচনের প্রচারে নামার সঙ্গে সঙ্গেই পুরোদস্তুর ঘাগু রাজনীতিকদের মত বাণী বর্ষণ করতে থাকেন। 'গরিবের মনোরঞ্জন' বিপুলভাবে গরিবের সহায়তা পান। এবং বিজয়ী হন। এবার তার বচনের একশ আশি ডিগ্রি মোচড়টা লক্ষ্য করুন। তিনি লিখেছেন- "পিসি বলে ব্যাঙ্গ করা পঁয়ষট্টি বছর বয়সী এক মহিলার হাওয়াই চটি পরা পায়ের এক লাথিতে তামাম বলদর্পী রাজ নেতারা এখন বাউন্ডারির বাইরে।" 'পিসি' নিজে অনেক ভাট বকেন। ভুলভাল ইতিহাস বলেন। ভুল ইংরেজি-হিন্দি বলেন। কিন্তু তার শত্রুও বলতে পারবে না তিনি প্রতিপক্ষকে লাথি মারতে চেয়েছেন, বা মেরেছেন! মনোরঞ্জনবাবুর হয়ত মনেও নেই ২০০৬ সালে তৃণমূল স্রেফ ২৯ টা আসন পেয়েছিল। আজকে যে বিজেপি ৭৭ টি আসন পেয়েছে। আগের বার ছিল স্রেফ ৩টি! যে বামফ্রন্ট ৩৪ বছর দোর্দণ্ড প্রতাপে শাসন করেছে তারা শূণ্য! সুতরাং দাবার বড়ে কখন যেন 'মন্ত্রি' খেয়ে দেবে সেটা কেউ জানে না। জারা সামালকে মাস্টারজি!
১ মে ছিল সারা বিশ্বের শ্রমজীবী মানুষের মুক্তির দিন। আর ২ মে ছিল সারা বিশ্বকে ফ্যাসিবাদী দানব থেকে মুক্ত করার দিন। ২ মে, ১৯৪৫। এদিন চূড়ান্তভাবে বার্লিনের পতন হয় সোভিয়েত বাহিনীর হাতে। সশ্রদ্ধ স্মরণ। 
'মুনিয়া ইস্যু'- আউট। 'পশ্চিমবঙ্গ বিধানসভা নির্বাচন'-ইন। ফেসবুকজুড়ে তাবড় তাবড় বিশেষজ্ঞ মতামত। এখানকার এক্সপার্ট কমেন্টস হচ্ছে- "তৃণমূল নয়, মমতাও নয়, জিতেছে 'বাঙালিয়ানা'। বাঙলার জয় হয়েছে। ধর্মান্ধ বিজেপির পরাজয়। পশ্চিমবঙ্গের 'সেক্যুলার' বাঙালি..সেলুট।" বুকের ওপর যে কয়েকটা কালো পাথর হিমালয়ের মত চেপে বসে আছে সেগুলো সামান্যতম নড়চড় করল না। করছে না। করবেও না। (১) ১৯৭১ সাল। ৫ আগস্ট। খুব ভোরে কলকাতার ময়দানে সরোজ দত্তের মুণ্ডুহীন ধড়টার ওপর লাথি মারছে মাতাল পুলিশ। কমরেড জ্যোতি বসু তখন সিদ্ধার্থ শঙ্কর রায়ের জাঁদরেল মন্ত্রী। আগের রাতে দিল্লিতে হটলাইনে বললেন-'আমি এসব ব্রুটালিটি মেনে নেব না, কী হচ্ছে এসব?' (২) ১৯৭২ সাল। ২৮ জুলাই। চারু মজুমদারের মরদেহ পড়ে আছে। মায়োকার্ডিয়াল ইসকিমিয়া উইথ অ্যানজাইনার জরুরি ওষুধ বন্ধ করে মারা হয়েছে। সিদ্ধার্থবাবু ওই রাতেই হান্টিং কলে দিল্লিতে ইন্দিরা গান্ধীকে জানান- ‘কিপ এলারর্ট। চারু মজুমদারে ইজ ডেড। উই মাস্ট বি অন দ্য ওফনেসিভ।’ (৩) ২০১১ সাল। ২৪ নভেম্বর। নন্দিগ্রাম গণহত্যার রক্ত লেপ্টে গিয়েছে প্রাক্তন মূখ্যমন্ত্রী বুদ্ধদেব ভট্টাচার্য্যের হাতে, কারণ উনি তদানিন্তন মূখ্যমন্ত্রী এবং পুলিশন্ত্রী। ভূয়ো এনকাউন্টারে নির্মমভাবে কৃষেনজিকে হত্যার রক্ত লেগে রয়েছে হ্যাটট্রিক মূখ্যমন্ত্রী মমতা বন্দোপাধ্যায়ের হাতে। সরাসরি তার নির্দেশ ছাড়া শান্তি প্রক্রিয়ার মধ্যে ঠান্ডা মাথায় এইরকম নারকীয় খুন করার স্পর্ধা পুলিশের হতে পারে না। * সিদ্ধার্থ শঙ্কর থেকে জ্যোতি বসু-বুদ্ধদেব হয়ে মমতা বন্দোপাধ্যায়; সবাই হাতে লেগে রয়েছে নকশাল হত্যার রক্ত। ওই হাতে আপনারা 'রাখি' বাঁধতেই পারেন। পারেন নীল দালানে বসে রক্ত গোলানো কফি খেতে..... এইসব অসহ্য পাথরচাপা স্মৃতি ক্ষরণের পর পশ্চিবঙ্গ বিধানসভা নিয়ে আমার কোনো 'বিধান' নেই। প্রিয় কলকাতা, সত্তর দশকের কেওড়াতলার পোড়া কাঠের নম্বরগুলো ভুলো না।
যে 'পীর' এত মোলায়েম করে তেল মাখাতে পারে তার ওয়েবগার্বেজে মুনিয়াকে নিয়ে আরব্যরজনীর ফ্যান্টাসি ছেপে প্রভুর খিদমতগার হওয়ার তৌফিক অর্জন করতে পারে। প্রসঙ্গতঃ দ্বিতীয় স্ক্রিনশট-এ যে মুমিন বান্দা আনভীর সাবের 'ছোটখাটো অন্যায়'কে সুরা-হাদীস দিয়ে জায়েজ করার জন্য আল্লাহর দরবারে পানাহ চাইতে পারে। তারাও 'কাইন্ডে' ও কারেন্সিতে ভাগের ভাগ পায়। এই আনভীর সাব আসলেই 'নেক বান্দা'! তার চ্যানেলই একমাত্র ইলেকট্রনিক মিডিয়া যারা বাইতুল মোকাররমের জুম্মার নামাজ লাইভ টেলিকাস্ট করে। *** আমীন না বলে যাবেন না!
মহান মে-দিবসের বিশ্বব্যাপী ছুটির দিনেও বাংলাদেশের অধিকাংশ গার্মেন্ট নারী শ্রমিক উৎপাদন করে চলেছে। আর সেইসব নারীদের কুৎসিত অশ্রাব্য ভাষায় গালিগালাজ করা শানদার মখমলের আলখেল্লা চাপানো ওয়াজিদের সামান্যতম লজ্জা-শরমও হয় না তাদের উৎপাদনে জীবীকা নির্বাহ করতে। উৎপাদনের সঙ্গে সম্পর্কবিহীন এইসব রাজসিংহাসনের মত আসনে বসা ওয়াজিদের জাকাত-ফিতরা দেয়া বন্ধ করুন। টাকাগুলো আপনার পাশের হতদরিদ্র চাষা-মজুরদের দিন। তারাই আমাদের অন্ন যোগায়।
যে শিশু শ্রমিকটি বাসা বাড়িতে অগুনতি ঘণ্টা ধরে গাধার খাটনি খেটে চলেছে, খুব ভোরে উঠে যার দিন শুরু, আবার রাতে সবার খাওয়া দাওয়া শেষ হলে যার ঘুমোনোর সময়, তার জন্য কোন আট ঘণ্টার মহান মে দিবস নেই। সে জানেও না আট ঘণ্টা মানে কত ঘণ্টা? ট্যানারির নাড়িভুড়ি বেরিয়ে যাওয়া গন্ধময় পরিবেশে যে শ্রমিকরা কাজ করছে, তাদের সাথে যে শিশু শ্রমিকরা নোংরা ময়লা ঘেটে জীবনের সুকুমার শৈশবকে মাটি চাপা দিচ্ছে, বয়লারের পাশে গনগনে আগুনের পাশে দাঁড়ানো যে শ্রমিকটির মুখ সারাক্ষণই লাল হয়ে জ্বলছে, শহরের বাইরে মায়ের সাথে ইট ভাঙ্গছে যে কচি শিশুটি তার কাছেও মে দিবস কোন গুরুত্ব বহন করে না। সে জানে তার হাতে ধরা হাতুড়ি একটু বেসামাল হলেই আর এক হাতে পড়বে! চিরতরে পঙ্গু হয়ে যাবে।
নতুন একজন অগাস্ট স্পীজ তাদের সামনে এসে না দাঁড়ালেও তারা এই আশায় আবারো বুকের গহিনে বজ্র নিনাদ শুনবে। এক সময় মনের গহিনে ক্ষীণ হলেও সেই আশার সঞ্চার ঘটিয়ে ঘরে ফিরবে- একদিন এই পৃথিবীটা আমাদের জন্য বাসযোগ্য হয়ে উঠবে। একদিন আমরাই এই পৃথিবী থেকে মানুষে মানুষে শোষণ বঞ্চণা দূর করে বৈরী দয়ামায়হীন পৃথিবীটাকে সব মানুষের জন্য বাসযোগ্য করে তুলব। কেননা কেবলমাত্র শ্রমিক-কৃষকদের জোটই পারে নয়াগণতন্ত্র তথা শ্রমিকরাজ কায়েম করতে, এবং তারা তা করবেও। আজ বা কাল।
মে দিবসের অঙ্গীকারঃ শ্রমিকের জোট গড়ে উঠুক। ```````````````````````````````````````````````````````````````` বছর ঘুরে আবারো খেটে খাওয়া মানুষের স্বপ্ন সার্থকতার দিন মহান মে দিবস এসেছে। এখানে মে দিবস আসে নেহায়েত ‘মে-দিবস’, একটা ছুটি হবে।মধ্যবিত্ত বাঙালিরা বউ বাচ্চা নিয়ে একটু ঘুরতে টুরতে বেরোয়। সরকারী পৃষ্ঠপোষকতায় সরকারী শ্রমিক সংগঠনগুলো মাথায় লালপট্টি বেঁধে মিছিল করে।বাম সংগঠনগুলো এখানে-ওখানে একটা র্যা লী করে।এ পর্যন্তই। বছরের পর বছর এদেশে কোনো শ্রমিকশ্রেণির দল গড়ে উঠল না। প্রায় প্রত্যেক বুর্জোয়া-বাম-প্রগতিশীল দলে ‘শ্রমিক শাখা’ আছে, কিন্তু একটিও শ্রমিকশ্রেণির দল নেই। * বছরের পর বছর নেতা-নেত্রীরা এখানে ওখানে ভাষন টাষন দেবেন। মিডিয়ায় দিন ভর আরোপিত শ্রমিক দরদি কাসুন্দি বেটে দর্শককে খাওয়ানো হবে। রাতে তাবড় তাবড় সব বিদ্ব্যৎজনেরা স্টুপিড বাক্সো গরম করে ফেলবেন। ‘জন হেনরী’ গান গেয়ে মাতম করবেন। পত্রিকাঅলারা প্রথম পাতার কোণায় এক ইট ভাঙ্গা শ্রমিকের বা নারী শ্রমিকের ছবি ছেপে ক্যাপশন লিখবে…..‘আজ ঐতিহাসিক মে দিবস’! ‘আজও কি শ্রমিকের মুক্তি এসেছে?’ দিন শেষে পাতা উল্টে যাবে। * যে শিশু শ্রমিকটি বাসা বাড়িতে অগুনতি ঘণ্টা ধরে গাধার খাটনি খেটে চলেছে, খুব ভোরে উঠে যার দিন শুরু, আবার রাতে সবার খাওয়া দাওয়া শেষ হলে যার ঘুমোনোর সময়, তার জন্য কোন আট ঘণ্টার মহান মে দিবস নেই। সে জানেও না আট ঘণ্টা মানে কত ঘণ্টা? ট্যানারির নাড়িভুড়ি বেরিয়ে যাওয়া গন্ধময় পরিবেশে যে শ্রমিকরা কাজ করছে, তাদের সাথে যে শিশু শ্রমিকরা নোংরা ময়লা ঘেটে জীবনের সুকুমার শৈশবকে মাটি চাপা দিচ্ছে, বয়লারের পাশে গনগনে আগুনের পাশে দাঁড়ানো যে শ্রমিকটির মুখ সারাক্ষণই লাল হয়ে জ্বলছে, শহরের বাইরে মায়ের সাথে ইট ভাঙ্গছে যে কচি শিশুটি তার কাছেও মে দিবস কোন গুরুত্ব বহন করে না। সে জানে তার হাতে ধরা হাতুড়ি একটু বেসামাল হলেই আর এক হাতে পড়বে! চিরতরে পঙ্গু হয়ে যাবে। * সায়েবদের বাজার বয়ে বয়ে বাড়ি পৌছে দেয়া শত শত কচি ছেলে মেয়েগুলো সেই কাক ডাকা ভোরে উঠে বাজারে আসে। ওখানেই খায়, ওখানেই ঘুমায়। ডাইং ফ্যাক্টরিতে যারা কাজ করে তাদের কারো হাতে গ্লাভস নেই। কস্টিক সোডা, ব্লাঙ্কা ফল, এসিটিক এসিড, রেজিন, ব্লিচিং পাউডার আর এমন হরেক রকম জটিল রাসায়নিকে ভিজে তাদের হাতগুলো থ্যাকথেকে সাদা সাদা হয়ে আছে। সেই দগদগে ঘা কখনোই শুকোয় না। চোখের পানি গাল বেয়ে ঠোঁটের কোণা দিয়ে মুখে চলে যায়। ওভাবেই দিন শুরু আর দিন শেষ! এখানে আট ঘণ্টা নামক কোনো ব্যাপার নেই। সারা ঢাকা শহরে শকুনের মত শ্যেন দৃষ্টি মেলে আরো হাজার হাজার শিশুর দিন শুরু হয়। তারা কাগজ কুড়োয়। এক হাতে পলিথিনের বস্তা আর এক হাতে ক্রমাগত কাগজ কুড়িয়ে চলে। ওদেরও শ্রম দিবস মানে বার থেকে ষোল ঘণ্টা। * এই মহানগরীতে ঠিক কত লাখ শ্রমিক এবং সেই সব শ্রমিকের কত লাখ অপ্রাপ্ত বয়সের শিশু শ্রমিক তার কোন খতিয়ান মহান রাষ্ট্রের কোন দপ্তরে নেই। ঠিক কত লাখ ‘কাজের মেয়ে’ এই মহানগরীতে শ্রম শোষণের শিকার, কত লাখ নারী-পুরুষ বাসা বাড়িতে যৌন হয়রানির শিকার, কত লাখ অপরিণত বয়সী মেয়ে বাড়ির কর্তা, দারোয়ান, গ্রামের আত্মিয়, ড্রাইভার আর এই টাইপ অফিসিয়াল ধর্ষকের দ্বারা ধর্ষিত তারও কোন অথেনটিক স্ট্যাটাস সরকারের হাতে বা তথাকথিত মানবাধীকার সংগঠনগুলোর কাছে নেই। এদের কেউ তার কর্ম জীবনে আট ঘণ্টা বলে যে একটা শব্দ আছে সেটাই জানেনি। বোঝেনি। তাদের জানতে বা বুঝতে দেয়া হয়নি। * শ্রম শোষণ বা শ্রম চুরির মত একটি অত্যন্ত জরুরি বিষয় নিয়ে এই রাষ্ট্র, সরকার, বিরোধী দল, ছোট বড় হেন-ত্যান দল এবং বুদ্ধিব্যাপারিদের কোন চিন্তা নেই। এ নিয়ে সংবিধান সংশোধনও হবে না, সংসদে কোনো বিলও পাশ হবে না। অথচ সারা দেশে প্রায় সাড়ে পাঁচ থেকে ছয় কোটি গতরখাটা শ্রমিকের সিংহভাগই শ্রম শোষণের শিকার। সেই অজ পাড়াগাঁ থেকে শুরু করে এই তিলোত্তমা মহানগরীতে বেশুমার সেই শ্রম শোষণ আর শ্রমচুরি চলছে। এদেশে যে কোটি কোটি ক্ষেতমজুর সারা দিনমান শ্রম দিয়ে চলে তারা অফিসিয়ালি শ্রমিক নয়! সরাসরি এই চুরির সাথে জড়িত এ দেশের প্রায় সকল বিত্তবান, মধ্যবিত্ত এবং ক্ষুদে বিত্তের মালিকগণ। * যে মেয়েটি বাসায় কাজ করার বদলে গার্মেন্ট ফ্যাক্টরিতে কাজ করে সে মনে করে এখানে বার ঘণ্টা কাজ করলেও সকাল-বিকাল মালকিনের লাথি গুতো নেই। কিন্তু লাথি গুতো যাদের নিত্যসঙ্গি তারা পার পাবে কি করে? গার্মেন্টেও ওদের ছোট ছোট শরীরের ওপর বড় বড় শরীর রাত বিরেতে উঠে পড়ে। ‘না’ করতে পারে না। ‘না’ বললে চাকরি থাকবে না। ওই যে সাড়ে পাঁচ থেকে ছয় কোটি গতরখাটা শ্রমিকের প্রায় এক তৃতীয়াংশই শিশু শ্রমিক। বিশ্বের আর কোথাও বিভিন্ন বিপজ্জনক সেক্টরে এত শিশু শ্রমিককে দিয়ে কাজ করানো হয় না। * এখানে হয়, কারণ এখানকার শিল্পপতি থেকে শুরু করে হালের মডার্ণ আইটি স্পেশালিস্ট, টেকনোলজিস্ট, সিভিল ব্যুরোক্র্যাট, মিলিটারি ব্যুরোক্র্যাট, বিদেশে উচ্চ শিক্ষায় শিক্ষিত নিয়মর্ডানিস্ট, একেবারে হালের তরুণ প্রজন্ম সবাই সেই পিতৃপুরুষের এস্তেমালের সামন্তবাদে আক্রান্ত। সামন্ত প্রভুদের জুতো মোজা খুলে দেয়ার জন্য, অজুর পানি দেয়ার জন্য, মাথায় ছাতা ধরার জন্য, ভেতর বাড়ি থেকে পানটা সুপারীটা এনে দেয়ার জন্য একটা ‘পিচ্চির’ দরকার হয়। অথচ পুঁজিবাদে সক্ষম এবং স্কিল্ড শ্রমিক একটা এ্যাসেট। পুঁজিবাদ সেই এ্যাসেটকে বাঁচিয়ে রাখে, তাকে দিয়ে আগামী দিনেও যেন কারখানার চাকা চালু রাখা যায়। সে কারণে পুঁজিবাদের চরম উৎকর্ষেও স্কিল্ড শ্রমিকের চাহিদা ফুরোয় না। * ইতিহাসের মে দিবসঃ অগাস্ট স্পীজসহ ১৮ জন শ্রমিকের আত্মাহূতির সময়টা ছিল ১৮৮৬ সালের পয়লা মে। ১৮৮৬ সালের ১লা মে যুক্তরাষ্ট্রের শিকাগো শহরের হে মার্কেটে ৮ ঘন্টা শ্রমদিনের দাবীতে আন্দোলনরত শ্রমিকের ওপর পুলিশ গুলি চালালে ১১ জন শ্রমিক শহীদ হন। এই ঘটনার আগে শ্রমিকদের প্রতিদিন গড়ে প্রায় ১০ থেকে ১২ ঘন্টা আর সপ্তাহে ৬ দিন শ্রম দিতে হতো। বিপরীতে মজুরী মিলত নগন্য, এবং সেই কম মজুরি দিয়ে মানবেতর জীবনযাপন করতে হতো তাদের। কোথাও কোথাও তা দাসবৃত্তির পর্যায়ে পড়ত। ১৮৮৪ সালে যুক্তরাষ্ট্রের শিকাগো শহরের একদল শ্রমিক দৈনিক ৮ ঘন্টা কাজ করার দাবিতে আন্দোলন শুরু করেন, এবং তাদের এ দাবী কার্যকর করার জন্য তারা সময় বেঁধে দেন ১৮৮৬ সালের ১লা মে। কিন্তু কারখানা মালিকগণ এ দাবী মেনে নেয়নি। ৪ঠা মে ১৮৮৬ সালে সন্ধ্যাবেলা হালকা বৃষ্টির মধ্যে শিকাগোর হে-মার্কেটে শ্রমিকরা মিছিলের উদ্দেশ্যে জড়ো হন। আগস্ট স্পীজ নামে এক নেতা জড়ো হওয়া শ্রমিকদের উদ্দেশ্যে ভাষণ দিচ্ছিলেন। হঠাৎ দূরে দাড়ানো পুলিশ দলের কাছে একটি বোমার বিস্ফোরন ঘটে, এতে এক পুলিশ নিহত হয়। এবং সাথে সাথে পুলিশবাহিনী শ্রমিকদের উপর অতর্কিতে হামলা শুরু করে। হামলায় ঘটনাস্থলেই ১১ জন শ্রমিক শহীদ হন। আবার পুলিশ হত্যা মামলায় আগস্ট স্পীজ সহ আটজনকে অভিযুক্ত করা হয়। এক প্রহসনমূলক বিচারের পর ১৮৮৭ সালের ১১ই নভেম্বর প্রকাশ্যে ৬ জন শ্রমিকের ফাঁসি কার্যকর করা হয়। লুইস লিং নামে একজন একদিন পূর্বেই কারাভ্যন্তরে আত্মহত্যা করেন, অন্য একজনের পনের বছরের কারাদন্ড হয়। ফাঁসির মঞ্চে দাঁড়িয়ে আগস্ট স্পীজ বলেছিলেন, “আজ আমাদের এই নি:শব্দতা, তোমাদের আওয়াজ অপেক্ষা অধিক শক্তিশালী হবে”। শেষ পর্যন্ত শ্রমিকদের “দৈনিক আট ঘন্টা কাজ করার দাবী সরকারিভাবে স্বীকৃতি পায়। আর পহেলা মে বা মে দিবস প্রতিষ্ঠা পায় শ্রমিকদের দাবী আদায়ের দিন হিসেবে। * বিস্ময়করভাবে অজস্র কারখানায় শ্রমিকদের দাবি আদায়ের জন্য কোনো বার্গেনিং এজন্ট নেই। তার বদলে বিভিন্ন নামে সরকারি ছত্রছায়ায় এবং কয়েকটি বিরোধী দলীয় সমর্থনপুষ্ট শ্রমিক সমিতি আছে যারা মাঝে মাঝে মালিক পক্ষের সাথে দেন-দরবার করে তাদের দাবি আদায়ের চেষ্টা করে। এবং অবধারিতভাবে তাদের দাবি আদায় তো হয়ই না, বরং সেই দাবি আদায়ের পদ্ধতিকে দেশের তামাম বুজর্গ, বুদ্ধিজীবী, বিদ্যাজীবী এবং রংবেরঙের সুশীল সমাজপতিরা হঠকারি আখ্যা দিয়ে এর বিপক্ষে দাঁড়ায়। * এটা অনেকটা নিয়মের মতই হয়ে গেছে যে, শ্রমিকরা তাদের বেতন ভাতা, বোনাস, ওভারটাইমের দাবিতে কর্মবিরতী করবে, কারখানা গেটের সামনে অবস্থান ধর্মঘট করবে। এক সময় পোশাক শ্রমিকদের জন্য হিংস্রভাবে গড়ে তোলা বিশেষ পুলিশ আসবে, র্যাব-বিডিআর আসবে, বিশেষ বাহিনী আসবে। এবং নির্বিচারে শ্রমিকদের উপর নির্মম নির্যাতন চালাবে। ঘটনাস্থলেই কিছু শ্রমিক মারা যাবে। হাসপাতালে এবং পথে ঘাটে আরো কিছু মারা যাবে। কিছু শ্রমিককে মালিকের পোষা গুণ্ডারা পিটিয়ে হত্যা করবে। কিছু শ্রমিকের লাশ ওই বিশেষ বাহিনী গুম করে দেবে। চূড়ান্ত বিচারে দেখা যাবে দশ-পনের হাজার নাম না জানা শ্রমিকের বিরুদ্ধে অমুক থানায় হত্যা, অগ্নিসংযোগ এবং লুটতরাজের মামলা দেয়া হবে। ওই মামলায় এর পরে যাকে তাকে ধরে আসামি বানিয়ে দেয়া হবে। আর এই শ্রমিক নিধনের নির্লজ্জ খেলাটা প্রকাশ্যে এদেশের বিশেষ বাহিনী মালিক পক্ষের সহায়তায় সরকারের প্রত্যক্ষ মদদে খেলবে। এবং এটা প্রায় রোজকার নিয়ম। * নতুন একজন অগাস্ট স্পীজ তাদের সামনে এসে না দাঁড়ালেও তারা এই আশায় আবারো বুকের গহিনে বজ্র নিনাদ শুনবে। এক সময় মনের গহিনে ক্ষীণ হলেও সেই আশার সঞ্চার ঘটিয়ে ঘরে ফিরবে- একদিন এই পৃথিবীটা আমাদের জন্য বাসযোগ্য হয়ে উঠবে। একদিন আমরাই এই পৃথিবী থেকে মানুষে মানুষে শোষণ বঞ্চণা দূর করে বৈরী দয়ামায়হীন পৃথিবীটাকে সব মানুষের জন্য বাসযোগ্য করে তুলব। কেননা কেবলমাত্র শ্রমিক-কৃষকদের জোটই পারে নয়াগণতন্ত্র তথা শ্রমিকরাজ কায়েম করতে, এবং তারা তা করবেও। আজ বা কাল। .............................................................. মনজুরুল হক ১ মে, ২০২১
"দেখ বাবু শুধু ছুটলেই হবে না, লক্ষ্যস্থির করে ছুটতে হবে। দ্বন্দ্বটা বুঝতে হবে। চেয়ারম্যানের কথার মর্ম বুঝতে হবে। মহাকালের পরিক্রমায় পাঁচশ-হাজার বছর খুব কম সময়। সিএম-ই চেয়ারম্যান মাওকে ধরতে পেরেছিলেন।" কথাগুলো যে মানুষটি বলতেন আমার সেই দাদা জগন্নাথ দাশ স্ট্রোকে পক্ষাঘাতগ্রস্থ হয়ে শয্যাশায়ী। কোনোমতে ফোনে বলতে পারলেন-'আরও কিছু বেঁচে থাকো, আমাকে নিয়ে ভেব না'। * এই মানুষটি আমার কাছে কখনও বাবার মত, কখনও শিক্ষাগুরু, কখনও বা স্নেহশীল দাদা....আবার কখনও বয়সের ফারাক মুছে অন্তরঙ্গ বন্ধু। আমার যা কিছু শিক্ষা-দীক্ষা তার প্রায় সবটুকুই তার চিনিয়ে দেয়া পথে। * জন্মেছিলেন অপূর্ণ শরীর নিয়ে। বাম হাতটা কনুই পর্যন্ত। সে কারণে দৌড়-ঝাঁপ পারতেন না বলে সারাক্ষণ পড়তেন। পাকিস্তান আমলে এম.এ পাশ করে দিনাজপুরের ফুলবাড়ি কলেজে শিক্ষকতা নিলেন। 'নারায়ে তাকবীর' স্লোগানে গলা মেলাতেন না। শিক্ষার্থীদের বস্তুবাদ শেখাতেন। এইসব অভিযোগে চাকরি চলে যায়। এরপর দিনাজপুর শহরের বাহাদুর বাজারে একটা ৫ ফুট বাই ৮ ফুট ছোট্ট দোকান নিয়ে গুড়োদুধ, চা-পাতি বিক্রি করতেন। এতেই চলে যেত। দোকানে বসেও পড়তেন। * আমি এখন নির্দ্বিধায় বলতে পারি কমিউনিজম, মার্কসবাদ, চীনের রাজনীতি, মাও সেতুঙ বিষয়ে তাঁর চেয়ে বেশী জানা-বোঝা মানুষ বাংলাদেশে দ্বিতীয়টি নেই। চীন বিষয়ে অনেক গ্রন্থের প্রণেতা নূরুল হুদা মির্জা (ছটি মির্জা) চীনের আমন্ত্রণে চীন সফরকালে তাঁর চীন বিষয়ে জানা-বোঝা দেখে কিছু পলিটব্যুরো নেতা বিস্মিত হলে তিনি বলেছিলেন জগন্নাথ দাশের কথা। এরপর এক সদস্য চেয়ারম্যান মাওয়ের পক্ষে দাদাকে চিঠি লেখেন। * দেশের তাবড় তাবড় কমিউনিস্ট নেতারা দাদার সঙ্গে দেখা করতে যেতেন। দলে আসার আমন্ত্রণ জানাতেন। দাদা সবিনয়ে এড়িয়ে যেতেন। এই তালিকায় টিপু বিশ্বাস, মোফাখখার চৌধুরী, মোহাম্মাদ তোয়াহা, আব্দুল মতিনসহ হাজী মোহাম্মাদ দানেশও ছিলেন। ছিলেন আরও অনেকে, সব নাম মনে করতে পারছি না। * আমি আজও বিস্ময়ে অভিভূত হই.... একজন মানুষ কী করে ঘন্টার পর ঘন্টা নিরলস গুরুগম্ভির বিষয়গুলোকে সহজবোধ্য করে বলে যেতে পারেন! করোনার কারণে প্রায় দেড় বছর দাদাকে দেখতে যেতে পারিনি। এই সেদিনও বললেন-'তোমাদের বইমেলা শেষ হলে একবার ঘুরে যেও।' ভেবেছিলাম যাব। হলো না। আমার ২টি বই দাদাকে উৎসর্গ করা। বইদুটো হাতে নিয়ে পরম মমতায় উল্টেপাল্টে দেখতে দেখতে বললেন-'তোমরা কি সব দাও না? অটোগ্রাফ না কি যেন...' আমি কলম চাইলাম বৌদির কাছে। দাদা বললেন-'বইয়ের প্রতিটি অক্ষরই তো অটোগ্রাফ! আর দরকার নেই।' ১৯৮৬ সালে দিনাজপুর শহরটা স্থায়ীভাবে ছেড়ে আসার সময় দাদা ৫শ টাকা পকেটে গুঁজে দিয়ে বলেছিলেন-'আমি জানি তুমি পথ হারাবে না, অবশ্যই বাঁচবে, আমাদের আবার দেখা হবে।' দেড় বছর আগে বিদায় নিয়ে চলে আসার সময় অকস্মাৎ জড়িয়ে ধরলেন! দুজনেরই চোখে জল গড়াল। দাদার বাড়ি থেকে একটু হাঁটলেই রামনগর মাঠ। মাঠের মাঝখান দিয়ে পায়ে হাঁটা পথ। আমি হাঁটছি.... দাদা মাঠের কিনারে দাঁড়িয়ে আছেন। শীতের রাত। দাদা শাল গায়ে নিশ্চুপ। হঠাৎ দাঁড়ালাম! ঘুরে তাকালাম। দাদা চাদরের ভেতর থেকে তাঁর সেই অর্ধেক হাতটা বের করে তুলে ধরলেন! মুহূর্তে মনে পড়ল দাদার শেষ কথাটা.... 'আর কি দেখা হবে আমাদের? হয়ত না, হয়ত হতেও পারে।' ঘুরে হাঁটছি.... মাঠ শেষ। চকিতে ফিরে তাকাই। দাদাকে কুয়াশা আর আবছা আলোয় দেখা যায় না.......চশমার কাচ মুছি। আবার তাকাই। আবছা কাঠামোটা দেখা যায়! সেই অর্ধেক হাতটা তুলে ধরা.....। লাল সালাম কমরেড জগন্নাথ দাশ। স্বপ্নেরা মরে না। আপনি আরও কিছুদিন বাঁচুন।
গতবছর করোনা মোকাবেলায় অর্থসাহায্য হিসেবে মোট ১ হাজার ৫০০ কোটি টাকা দিয়েছিল রতন টাটা। টাটা ট্রাস্ট দিয়েছিল আরও হাজার কোটি। পৃথক ভাবে টাটা সন্স দিয়েছিল আরও ৫০০ কোটি টাকা। সারা ভারতে করোনার বিপর্যয় সামলানোর জন্য এই টাকা হয়ত অপ্রতুল। বর্তমানে সারা ভারতে চলছে অক্সিজেন সংকট। টাটা গ্রুপ এবার তরল অক্সিজেন সরবরাহ করার জন্য ২৪টি ক্রায়োজেনিক কন্টেনার আমদানি করার সিদ্ধান্ত নিয়েছে। মুদ্রার অপর পিঠঃ বাংলাদেশে সরকার থেকে বেশুমার সুযোগ-সুবিধা ভোগকারী, দেশের একাধিক ব্যাংককে খোকসা বানিয়ে দেয়া এস.আলম শিল্পগ্রুপ যাদেরকে সরকার ২০১৯ সালে ৩ হাজার ১৭০ কোটি টাকা কর মওকুফ করে দেয়! বাঁশখালিতে চীনা পার্টনারশিপে তাদের কয়লা বিদ্যুৎ প্রকল্পে ২০১৬ সালে ৬ জন এবং ক'দিন আগে ৭ জন শ্রমিকের জীবন কেড়ে নিয়েছে। তারা করোনার এই ভয়াবহ বিপর্যয়ের সময় কী করেছে? চট্টগ্রামের পটিয়াতে মসজিদ এবং মাদরাসার জন্য ৩০ কোটি টাকা দান করেছে! ................................................................................. সারা বছর সর খাওয়া শিল্পগ্রুপগুলো কোটি কোটি না হোক, অন্তত কিছু জরুরি উপকরণ যদি বিনা মূল্যেও দিত তাহলেও তাদের অন্তত 'নিমকহালাল' বলা যেত! তাও কেউ করেনি। বড় বড় মাল্টিন্যাশনাল এবং দেশি শিল্পগ্রুপ যারা হ্যান্ডওয়াশ, সাবান বানায়। তারা তো কয়েক কোটি টাকার হ্যান্ডওয়াশ, সাবান, স্যানিটাইজার, মাস্ক বিতরণ করতে পারত! প্রতি বছর তো সরকারকে চাপে ফেলে কালোটাকা 'সাদা' করে নেয়। এই কয়েক কোটি দিলে কি দেউলিয়া হয়ে যেত? সাড়ে চার হাজার গার্মেন্ট কারখানার ৪শ টিও যদি বিনা মূল্যে মাস্ক দিত তাহলে কী প্রণোদনার টাকা কম পড়ত? ............................................. মোরালঃ কেষ্ট-বিষ্ঠু, রহিম-রূপবানের টাকা হলে সোনার কমোড বানায়, বাপের নামে নিজের নামে মসজিদ-মন্দির বানায়। আর দর্জি দোকানদার ইয়োরোপ-আমেরিকায় কটেজ কেনে।
