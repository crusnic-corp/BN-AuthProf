 ব্র্যাক বিশ্ববিদ্যালয় বাংলাদেশের বিশ্ববিদ্যালয় পর্যায়ে এক নতুন ইতিহাস সৃষ্টি করেছে। এইবার এমআইটি থেকে পিএইচডি ও নর্থওয়েস্টার্ন বিশ্ববিদ্যালয় থেকে মাস্টার্স আর পৃথিবীর আদি সভ্যতার রাজধানী গ্রীকের এরিস্টটল বিশ্ববিদ্যালয় থেকে আন্ডারগ্রাজুয়েট করা Professor Charalabos Doumanidis-কে ভাইস প্রেসিডেন্ট রিসার্চ পদে নিয়োগ দিয়েছে। ব্র্যাক যে গবেষণাকে গুরুত্ব দিচ্ছে তার একটি লিটমাস টেস্ট হলো এই নিয়োগ। বাংলাদেশের পাবলিক বিশ্ববিদ্যালয় এখন আর নতুন নতুন ফ্রন্ট সৃষ্টি করতে পারেনা। তারা প্রো-ভাইস চ্যান্সেলর প্রশাসন ও কোন কোন ক্ষেত্রে প্রো-ভাইস চ্যান্সেলর একাডেমিক নিয়োগ দেয় কিন্তু প্রো-ভাইস চ্যান্সেলর গবেষণায় এখন পর্যন্ত কাউকে নিয়োগ দেয়নি। আমার পিএইচডি সুপারভাইজর ব্রুনেল বিশ্ববিদ্যালয়ের প্রো-ভাইস চ্যান্সেলর হিসাবে বেশ অনেক আগে নিয়োগ পেয়েছেন। এই ধরণের পদ সৃষ্টি করার অর্থ হলো গবেষণাকে গুরুত্ব দেওয়া। পাবলিক বিশ্ববিদ্যালয়গুলোতে যদি প্রো-ভাইস চ্যান্সেলর রিসার্চ পদ খুলে তাহলে ৪০টি পাবলিক বিশ্ববিদ্যালয়ে নিয়োগ দেওয়ার মত যথেষ্ট শিক্ষকই পাওয়া যাবে না। এই পদে দিতে হলে ন্যূনতম গবেষণায় ভালো প্রোফাইল আছে এমন কাউকেই দিতে হবে। কোন রকম গবেষনা প্রোফাইল আছে এইরকম দেখে নিয়োগ দিলে দেশের পাবলিক বিশ্ববিদ্যালয়ে গবেষণার জন্য আর কোন অধ্যাপক থাকবে না। ক্রাইসিসটা কোথায় বুঝতে পারছেন? প্রাইভেট বিশ্ববিদ্যালয়ের এইরকম উন্নতি দেখে হিংসা কিংবা লজ্জায়ও যদি পাবলিক বিশ্ববিদ্যালয়ের চেতনা জাগ্রত হয় তাও মন্দ না। 
ঢাকা বিশ্ববিদ্যালয়ের ১০০ বছর আজ ঘর বন্দী এ বছর ২৬ মার্চ স্বাধীনতার ৫০ বছরের দিনটিতে আমরা ঘর বন্দী থাকলাম। রাজধানী ঢাকায় সুনসান নিরবতা ছিলো। ৫০ বছর আগে ২৫ মার্চ কাল রাত্রির পরদিন সকালটা যেমন পড়েছি, জেনেছি তেমন থমথমে মনে হচ্ছিলো! আজ ঢাকা বিশ্ববিদ্যালয়ের ১০০ বছর। বাঙালি জাতির ইতিহাসের সাথে জড়িয়ে আছে ঢাকা বিশ্ববিদ্যালয়। অথচ স্বাধীনতার ৫০ বছরের দিনটির মতো আজকেও আমরা ঘর বন্দী! মানবের সনে প্রকৃতি আজ করেছে গোস্বা! 
সমন্বিত ভর্তি পরীক্ষা ============== ইন্টারমিডিয়েট পরীক্ষা ভালোভাবে শেষ হয়েছে। প্রশ্ন পত্র ফাঁস হওয়া প্রায় নিয়মিত একটা ঘটনা হয়ে গিয়েছিল তাই আমরা খুব দুর্ভাবনায় ছিলাম। কিন্তু এবারে মহামান্য রাষ্টপ্রতি প্রশ্নফাঁস নিয়ে খুব কঠিনভাবে সতর্ক করে দিয়েছিলেন, হাইকোর্ট থেকেও একটা কমিটি করে দিয়েছিল। শিক্ষা মন্ত্রণালয় শেষ পর্যন্ত স্বীকার করেছিল যে আগে প্রশ্ন ফাঁস হয়েছে, আর যেন না হয় সে জন্যে বেশ কয়েকটা সিদ্ধান্ত নিয়েছিল। আইন শৃঙ্খলা বাহিনীও যথেষ্ট সতর্ক ছিল। সবমিলিয়ে সবার সব রকম উদ্যোগ শেষ পর্যন্ত কাজে লেগেছে, পরীক্ষায় প্রশ্ন ফাঁস হয়নি। বলা যেতে পারে আমাদের পরীক্ষা পদ্ধতির উপর বিশ্বাস আবার ফিরে আসা শুরু হয়েছে। পরীক্ষা শেষ হয়েছে, পৃথিবীর সবদেশেই যখন ছেলে মেয়েদের পরীক্ষা শেষ হয় তারা লেখাপড়ায় চাপ থেকে মুক্তি পায়। নূতন করে লেখাপড়া শুরু করার আগে তারা তাদের সখের কাজকর্ম করে, ঘুরতে বের হয়, বই পড়ে, নাটক সিনেমা দেখে। আমাদের দেশে ছেলেমেয়েদের সেই সৌভাগ্য হয় না। ইন্টারমিডিয়েট পরীক্ষা শেষ হবার সাথে সাথে এই দুর্ভাগা ছেলেমেয়েগুলোকে বিশ্ববিদ্যালয়ে মেডিকেলে ভর্তি পরীক্ষা দেবার জন্যে “কোচিং” শুরু করে দিতে হয়। কী ভয়ংকর সেই কোচিং সেন্টার, কী তাদের দাপট। কোচিং সেন্টারের বিরুদ্ধে কথা বলা হয়েছিল বলে সেই কোচিং সেন্টারগুলো মিলে কী হম্বিতম্বি! যাই হোক, এই বছর ইন্টারমিডিয়েট পরীক্ষা শেষ হবার পর থেকে ছেলেমেয়েরা একটুখানি বিভ্রান্ত হয়ে আছে। তারা সবাই দেখেছে মহামান্য রাষ্ট্রপতি সব কয়টি ভাইস চ্যান্সেলরদের ডেকে সমন্বিত ভর্তি পরীক্ষা নেয়ার জন্যে অনুরোধ করেছেন। আমরা সবাই জানি তার অনুরোধটি আসলে অলিখিত একটা আইনের মতো, এটি সবাইকে মানতে হবে। কাজেই সবাই মোটামুটি নিশ্চিত হয়ে আছে যে এই বছর সমন্বিত একটি ভর্তি পরীক্ষা হবে। মহামান্য রাষ্ট্রপতি প্রশ্ন ফাঁস বন্ধ করতে চেয়েছেন সাথে সাথে প্রশ্ন ফাঁস বন্ধ হয়েছে। আমরা তো আশা করতেই পারি যে তিনি সমন্বিত ভর্তি পরীক্ষা চেয়েছেন তাই এবারে সমন্বিত ভর্তি পরীক্ষা হবে। কাজেই যদি এই দেশের ছেলেমেয়েরা এই বছর সমন্বিত ভর্তি পরীক্ষার একটি স্বপ্ন দেখতে শুরু করে তাদেরকে মোটেও দোষ দেওয়া যাবে না। কিন্তু যে বিষয়টা নিয়ে সবাই বিভ্রান্ত, সেটা হচ্ছে সমন্বিত ভর্তি পরীক্ষা নিতে হলে সবগুলো বিশ্ববিদ্যালয় মিলে যে একটি প্রক্রিয়া শুরু করবে আমরা কেউ সেই প্রক্রিয়াটি এখনো শুরু হতে দেখছি না। আমরা সবাই জানি দেশের বড় বড় বিশ্ববিদ্যালয়গুলো সমন্বিত ভর্তি পরীক্ষায় আগ্রহী নয়, তাই তারা নিজেরা উদ্যোগ নিবে– সেটি আমরা কেউ আশা করি না। আমি যেহেতু বিশ্ববিদ্যালয় পরিবারের মাঝে থাকি আমি জানি বিশ্ববিদ্যালয়ের শিক্ষকদের এই দেশের ছেলেমেয়েদের জন্যে বিন্দুমাত্র মায়া নেই। বিশ্ববিদ্যালয়গুলো আলাদা আলাদা ভর্তি পরীক্ষা নিলে গুরুত্বপূর্ণ শিক্ষকেরা যে পরিমান বাড়তি টাকা উপার্জন করেন তার জন্যে তাদের এক ধরণের লোভ আছে কাজেই তাদেরকে যদি বাধ্য করা না হয় তাহলে এই প্রক্রিয়াটি শুরু হবে না। এতোদিন আমি সব সময়েই ভেবে এসেছি কে তাদের বাধ্য করবে? বিড়ালের গলায় ঘন্টাটি কে বাধবে? শেস পর্যন্ত যখন মহামান্য রাষ্ট্রপতিকে এগিয়ে আসতে দেখেছি আমি প্রথমবার আশায় বুক বেধেছি। গত বছরই এটি হওয়ার কথা ছিল, বিশ্ববিদ্যালয় শিক্ষকদের কূটকৌশলে সেটি হয়নি। এই বছরও সময় চলে যাচ্ছে কেউ মুখ ফুটে কথা বলছে না। কালক্ষেপণ করে যাচ্ছে, এক সময় অজুহাত দেখানো হবে সমন্বিত ভর্তি পরীক্ষার জন্যে এখন আর যথেষ্ট সময় নেই। এই দেশের ছেলেমেয়েদের জীবনটাকে একটা অসহায় বিপর্যয়ের মাঝে ঠেলে দেয়া হবে। শুধুমাত্র অল্প কয়টি বাড়তি টাকার জন্য! সমন্বিত ভর্তি পরীক্ষা নেয়া হলে সেটি নেওয়ার কথা ইন্টারমিডিয়েট পরীক্ষা শেষ হওয়ার সাথে সাথে। ভর্তি পরীক্ষা নেয়া হয় একটা ছেলে বা মেয়ের ইন্টারমিডিয়েট সিলেবাসের উপর। সদ্য পরীক্ষা দিয়ে শেষ করার পর এই বিচারের উপর পরীক্ষা দেওয়ার জন্যে তাদের পুরোপুরি প্রস্তুতি থাকে। যত দেরী করা হয় ছেলেমেয়েদের জীবন তত কঠিন হয়ে পড়ে কারণ ভর্তি পরীক্ষার জন্যে তাদের আচার নতুন করে লেখাপড়া করতে হয়। শুধু তাই নয় তখন এই দেশের যত কোচিং সেন্টার আছে তারা এই ছেলেমেয়েদের নিয়ে একটা ভয়ংকর ব্যবসা করার সুযোগ পায়। ইন্টারমিডিয়েট পরীক্ষা শেষ হওয়ার সাথে সাথে যদি সমন্বিত ভর্তি পরীক্ষাটি নিয়ে নেয়া যেতো তাহলে এই কোচিং সেন্টারগুলোর ব্যবসা রাতারাতি বন্ধ করে দেয়া যেতো। এই দেশের অসংখ্য মধ্যবিত্ত নিম্নমধ্যবিত্ত সন্তানদের সময় বাঁচতো, টাকা বাঁচতো, সেই সময় এবং টাকা দিয়ে তারা অন্য কিছু করতে পারতো যেটি দিয়ে তাদের জীবনটাকে আরো একটু আনন্দময় করা যেতো। সমন্বিত ভর্তি পরীক্ষা নেয়ার জন্যে কাউকে না কাউকে উদ্যোগ নিতে হবে। কে উদ্যোগ নেবে আমি জানি না, তবে বেশ কয়েক বছর আগে বিশ্ববিদ্যালয় মঞ্জুরী কমিশন একবার অল্প আলোচনা শুরু করেছিল তাই আমার ধারণা এই উদ্যোগ নেওয়ার জন্যে তারাই সবচেয়ে ভালো প্রতিষ্ঠান। বেশ কিছুদিন আগে কোনো একটি অনুষ্ঠানে বিশ্ববিদ্যালয় মঞ্জুরী কমিশন তাদের সাফল্যের তালিকাটি তুলে ধরেছিল। ঘটনাক্রমে আমাকেও সেখানে বক্তব্য দেওয়ার সুযোগ দেয়া হয়েছিল, তখন আমি এই সাফল্যের তালিকায় সমন্বিত ভর্তি পরীক্ষাটিও দেখার আগ্রহ প্রকাশ করেছিলাম। সেখানে উপস্থিত গুরুত্বপূর্ণ শিক্ষাবিদ, ভাইস চ্যান্সেলর এবং বিশ্ববিদ্যালয় মঞ্জুরী কমিশনের চেয়ারম্যান আমাকে আশ্বস্ত করে বলেছিলেন এই দেশের বিশ্ববিদ্যালয়ের অমানবিক নির্যাতনের হাত থেকে রক্ষা করার জন্যে এই বছর অবশ্যই এটি করা হবে। সেই থেকে আমি আশা করে বসে আছি, কিন্তু দেখতে পাচ্ছি এই বছরও দেখতে দেখতে সময় পার হয়ে যাচ্ছে এখনও উদ্যোগটি শুরু হচ্ছে না। সমন্বিত ভর্তি পরীক্ষা নেয়ার জন্যে কিছু প্রস্তুতি নিতে হবে। যেহেতু সব বিশ্ববিদ্যালয়ই আলাদা আলাদাভাবে ভর্তি পরীক্ষা নেয় তাই কী কী করতে হবে সবাই জানে। এর মাঝে রেজিস্ট্রেশনের ব্যাপার আছে, ছাত্র বা ছাত্রীদের পছন্দের বিষয় ঠিক করার ব্যাপার আছে, প্রশ্নপত্র রেডি করে ছাপানোর ব্যাপার আছে, কে কোথায় পরীক্ষা দেবে সেটা ঠিক করার ব্যাপার আছে । পরীক্ষার পর ফল প্রকাশের ব্যাপার আছে এক কথায় বলে দেয়া যায় সব মিলিয়ে একটা বিশাল দজ্ঞযজ্ঞ। তবে এর কোনোটিই অসাধ্য কোনো ব্যাপার নয়। প্রথমে সবাই মিলে সিদ্ধান্ত নিতে হবে যে একটা সমন্বিত ভর্তি পরীক্ষা নেয়া হবে। সিদ্ধান্তটি নেয়ার পর কোন কোন কাজ করতে হবে নিজ থেকে নির্ধারিত হয়ে যাবে, তখন একটি একটি করে সেই কাজগুলো করতে হবে। আমি খুব জোর দিয়ে এই কথাগুলো বলি কারণ আমাদের বিশ্ববিদ্যালয় এবং যশোর বিশ্ববিদ্যালয় মিলে একবার সমন্বিত ভর্তি পরীক্ষা নেয়ার প্রস্তুতি নিয়েছিলাম। শুনে অবিশ্বাস্য মনে হতে পারে, কিন্তু আমাদের দেশের বামপন্থী রাজনৈতিক দলগুলোর বিরোধিতার কারণে একেবারে শেষ মুহূর্তে আমরা পরীক্ষাটি নিতে পারিনি। সোজা ভাষায় আমি ঘর পোড়া গরু তাই সিঁদুরে মেঘ দেখলে ভয় পাই। তাই যতক্ষণ পর্যন্ত সত্যি সত্যি সমন্বিত ভর্তি পরীক্ষা নেয়া না হচ্ছে আমি নিঃশ্বাস বন্ধ করে অপেক্ষা করতে থাকব। এটি নির্বাচনের বছর তাই আমরা দেখতে পাচ্ছি সরকার দেশের মানুষকে খুশী রাখার জন্যে নানা পরিকল্পনা করছে। ইন্টারমিডিয়েট পরীক্ষায় প্রশ্ন ফাঁস বন্ধ করা হয়েছে, বাজেটে নূতন কোনো ট্যাক্স বসানো হচ্ছে না, দেখতে দেখতে পদ্মা ব্রীজ দাঁড়িয়ে যাচ্ছে। কাজেই আমার ধারণা সমন্বিত ভর্তি পরীক্ষাটি খুব সহজেই আগামী নির্বাচনের জন্যে সরকারের একটি মাইল ফলক হতে পারে। আমাদের দেশের মানুষজন শেষ পর্যন্ত লেখাপড়ার গুরুত্বটি ধরতে পেরেছে, একেবারে খুব সাধারণ মানুষও চেষ্টা করে তার ছেলে বা মেয়েটি যেন লেখাপড়া করে। কাজেই লেখাপড়ার ব্যাপারে যে কোনো উদ্যোগ সাধারণ মানুষের জীবনকে স্পর্শ করতে পারে। দেশের প্রায় প্রতিটি পরিবারের পরিচিত কেউ এসএসসি নাহয় এইচএসসি পরীক্ষার্থী থাকে কাজেই এই পরীক্ষার্থীদের জীবনটা যদি একটুখানি সহজ করে দেওয়া হয়, যদি ভবিষ্যৎটুকু একটুখানি নিশ্চিত করে দেওয়া হয় তাহলে সেটি একটা পদ্মা ব্রীজ কিংবা একটা মেট্রোরেল থেকে কোনো অংশে কম হবে না। জীবনকে আনন্দময় করার উন্নয়ন অবকাঠামো উন্নয়ন থেকেও বড় উন্নয়ন। এই দেশে প্রায় চল্লিশটা পাবলিক ইউনিভার্সিটি এবং সবাই ভর্তি পরীক্ষা নেয়। তাই সবাইকে ভর্তি পরীক্ষার প্রশ্নপত্র তৈরী করতে হয়। কেউ কি এই প্রশ্নপত্রগুলো যাচাই বাছাই করে দেখেছে? প্রশ্নপত্র তৈরী করার জন্য একটি দুটি বিশ্ববিদ্যালয় ছাড়া সবাই একটা গতানুগতিক পদ্ধতি ব্যবহার করে যে কারণে খুবই নিম্নমানের বিদঘুটে কিছু প্রশ্ন তৈরী হয়। এই প্রশ্নগুলো নানা কোচিং সেন্টারে গাইড বইয়ে পাওয়া যায়। আমাকে একবার হাইকোর্ট থেকে দায়িত্ব দেওয়ার কারণে আমি আবিষ্কার করেছিলাম ঢাকা বিশ্ববিদ্যালয়ের একটা ইউনিটের প্রশ্নপত্রের প্রত্যেকটা প্রশ্ন কোনো না কোনো গাইড বই থেকে নেয়া হয়েছে। যদি ঢাকা বিশ্ববিদ্যালয়ের মতো এতো বড় একটা বিশ্ববিদ্যালয়েই এটা ঘটে তাহলে দেশের ছোটখাটো বিশ্ববিদ্যালয়ে কী হতে পারে সেটা অনুমান করা কঠিন নয়। শুধু যে নিম্নমানের প্রশ্ন হয় তা নয়, ভুল প্রশ্ন হয় এবং দেখিয়ে দেওয়ার পরও ভুল প্রশ্নের ভুল উত্তর দিয়ে ফলাফল প্রকাশ করা হয়। কোথাও কোনো স্বচ্ছতা নেই। আমার কাছে মাঝে মাঝে মনে হয় এরকম নিম্নমানের ভুলেভড়া অস্বচ্ছ একটা ভর্তি পরীক্ষা নেওয়া থেকে লটারি করে ছেলেমেয়েদের ভর্তি করা সম্ভবত বেশী মানবিক একটা ব্যাপার। এই বছর এইচএসসি পরীক্ষাটি ভালোভাবে শেষ হয়েছে। আমার ধারণা যদি আলাদাভাবে ভর্তি পরীক্ষা না নিয়ে এই এইচএসসি পরীক্ষার ফলাফলকে ব্যবহার করে ছাত্রছাত্রীদের বিশ্ববিদ্যালয়ে ভর্তি করা হয় সেটি গতানুগতিক পদ্ধতি থেকে কোনো অংশেই খারাপ একটি প্রক্রিয়া হবে না। কলেজগুলোতে এই পদ্ধতিতে ছাত্রছাত্রীদের ভর্তি করা হয় এবং আমার ধারণা সেখানে চমৎকার একটি পদ্ধতি দাঁড়িয়ে গেছে। সেটাকে বিশ্ববিদ্যালয় পর্যন্ত এগিয়ে নিয়ে যাওয়া অত্যন্ত সহজ একটি সমাধান হতে পারে। শেষ পর্যন্ত কী হবে আমরা জানি না। যারা সিদ্ধান্ত নেবেন এখন তাদের কাছে প্রচুর তথ্য উপাত্ত আছে, আধুনিক প্রযুক্তি আছে, আমি বিশ্বাস করি দেশের তরুণ ছেলেমেয়েদের জন্যে তাদের এক ধরনের স্নেহ এবং মমতাও আছে। মহামান্য রাষ্ট্রপতির ইচ্ছার প্রতি সম্মান দেখিয়ে সবাই মিলে আমরা কী আমাদের ছেলেমেয়ের একটি সুন্দর জীবন উপহার দিতে পারি না? প্রয়োজন শুধু একটি সিদ্ধান্তের।
তরুণ বয়সে যে আবেগে তার মন ভালো থাকে না, পরিণত বয়সে সেই আবেগ, তেমন কাজ করে না । এখন জীবনের সুরে সুর মেলাতে বেলা বসে যায় । এই বেলাকে কি শেষবেলা বলে ? যে বেলায় শরীরের সঙ্গে সঙ্গে মনও একটু একা থাকতে চায় । একটু নিরিবিলি 
এই করোনাকালিন ট্রেন যাত্রায় দুটি বিষয় পরিস্কার হয়ে যাবে। তা হচ্ছে কাউন্টারে না গিয়ে অনলাইন টিকিটের প্র‍্যাকটিস। আর একটি হচ্ছে স্ট্যান্ডিং টিকিট বন্ধ রেখে ট্রেন যাত্রা। আপাতত কাউন্টার এবং স্ট্যান্ডিং টিকিট বিক্রি বন্ধ রাখা হয়েছে। অনেকদিন থেকে এ দুটি বিষয়ের উত্তর খুঁজছি। উত্তর জানা থাকলে তা রেলের কাছে ছিল অজানা বা অন্যরকম। এবার অপেক্ষা। এর উপর নির্ভর করছে ভবিষ্যৎ পরিকল্পনা। আল্লাহ যা করেন, ভালর জন্য করেন।
আমার একটা অসুখ হইছে অসুখের নাম প্রেম এই অসুখের চিকিৎসক নাই এইটাই প্রবলেম।
গিয়েছিলাম FC তে বাচ্চাদের মিল্কসেক আর চকলেটসেক খাওতে। ওখানে গিয়ে বাচ্চা গুলো খাওয়া নিয়ে ব্যস্ত। আমি আর একা বসে  থেকে কি করবো। তাই এই আকাম গুলো করলাম।
আনুষ্ঠানিকতা ছাড়া তসলিমা নাসরিনকে বিয়ে করার পর বাবার কাছে রুদ্র মুহম্মদ শহিদুল্লাহর লেখা চিঠি.... আব্বা, পথে কোনো অসুবিধা হয়নি। নাসরিনকে বাসায় পৌঁছে দিয়ে গত পরশু ঢাকায় ফিরেছি। আপনাদের মতামত এবং কোনোরকম আনুষ্ঠানিকতা ছাড়া আমি বিয়ে করে বৌ বাড়ি নিয়ে যাওয়াতে আপনারা কষ্ট পেয়েছেন। কিন্তু আমি তো আমার জীবন এভাবেই ভেবেছি। আপনার সাথে আমার যে ভুল বোঝাবুঝিগুলো তা কখনই চ্যালেঞ্জ বা পিতা-পুত্রের দ্বন্দ্ব নয়, স্পষ্টতই তা দুটো বিশ্বাসের দ্বন্দ্ব। ব্যক্তি আপনাকে আমি কখনোই ভুল বুঝিনি, আমি জানি না আমাকে আপনারা কিভাবে বোঝেন। এতো চরম সত্য যে, একটি জেনারেশনের সাথে পরবর্তী জেনারেশনের অমিল এবং দ্বন্দ্ব থাকবেই। যেমন আপনার সাথে আপনার আব্বার অমিল ছিলো, আপনার সাথে আমার এবং পরবর্তীতে আমার সাথে আমার সন্তানদের। এই দ্বন্দ্ব ও সংঘাত কোনোভাবেই রোধ করা সম্ভব নয়। আমরা শুধু এই সংঘাতকে যুক্তিসঙ্গত করতে পারি; পারি কিছুটা মসৃন করতে। সংঘাত রোধ করতে পারিনা। পারলে ভালো হতো কিনা জানিনা। তবে মানুষের জীবনের বিকাশ থেমে যেতো পৃথিবীতে। আমার মনে পড়ে না। এই ছাব্বিশ বছরে একদিনও পিতা হিসাবে আপনার সন্তানদের আদর করে কাছে টেনে নেননি। আশেপাশে অন্য বাবাদের তাদের সন্তানদের জন্য আদর দেখে নিজেকে ভাগ্যহীন মনে হয়েছে। কিন্তু এ নিয়ে কখনো কষ্ট প্রকাশ করিনি। ছেলেবেলায় আমার খেলতে ভালো লাগতো। খেললে আমি ভালো খেলোয়ার হতাম। আপনি খেলতে দিতেন না। ভাবতাম, না খেললেই বোধ হয় ভালো। ভালো মানুষেরা বোধ হয় খেলে না। আবার প্রশ্ন জাগতো, তাহলে আমার খেলতে ভালো লাগে কেনো? আমি কি তবে খারাপ মানুষ? আজ বুঝি, খেলা না খেলার মধ্যে মানুষের ভালো-মন্দ নিহিত নয়। কষ্ট লাগে। আমিও স্বপ্ন দেখতাম, আমি ডাক্তার হবো। আপনার চেয়ে বড় ডাক্তার হয়ে আপনাকে ও নিজেকে গৌরব দেবো। সন্তান বড় হলে পিতারই তো সুখ। আমি সেভাবে তৈরীও হচ্ছিলাম। কিন্তু স্বাধীনতা যুদ্ধের পর কি যে এক বিরাট পরিবর্তন এলো ! একটি দেশ, একটি নতুন দেশের জন্ম হলো, নতুন চিন্তার সব হতে লাগলো। নতুন স্বপ্ন এলো মানুষের মনে। সবাই অন্যরকম ভাবতে শুরু করলো। আমিও আমার আগের স্বপ্নকে ধরে রাখতে পারিনি। তারচেয়ে বড় এক স্বপ্ন, তারচেয়ে তাজা এক স্বপ্ন, তারচেয়ে বেগবান এক স্বপ্নকে আমি কাছে টেনে নিলাম। আমি সিরিয়াসলি লিখতে শুরু করলাম। আগেও একটু আধটু লিখতাম, এবার পুরোপুরি। আমি আমার আগের সব চিন্তা-ভাবনার প্রভাব ঝেড়ে ফেলতে লাগলাম। চিন্তা থেকে, জীবন থেকে, বিশ্বাস-আদর্শ থেকে, অনেক কিছুর সঙ্গেই সংঘর্ষ হতে লাগলো। অনেক কিছুর সঙ্গে ভুল বোঝাবুঝির শুরু হলো। কখনো ক্ষোভে আমি অপ্রত্যাশিত কিছু করে ফেলতে লাগলাম। আপনার সাথে আমার সাথে বিশ্বাসের সাথে মিল এমন মানুষের দেখা পেলাম। তাদের সাথে সংঘাতও হলো। একি ! সবার সাথে সংঘর্ষ হয় কেন? মনে মনে আমি ভীষণ অস্থির হয়ে পড়লাম। তাহলে কি এপথ ভুল পথ? আমি কি ভুল পথে চলেছি? কখনো মনে হয়েছে, আমিই ঠিক, এই প্রকৃত পথ। মানুষ যদি নিজেকে ভালোবাসতে পারে তবে সবচেয়ে সুন্দর হবে। নিজেকে ভালোবাসতে গেলে সে তার পরিবারকে ভালোবাসবে। আর পরিবারকে ভালোবাসা মানেই একটি গ্রামকে ভালোবাসা। একটি গোষ্ঠীর মানুষকে ভালোবাসবে। আর একটি গ্রাম মানেই তো সারা পৃথিবী। পৃথিবীর সব মানুষ – সব মানুষ সুন্দর হয়ে বাঁচবে। পৃথিবীতে কত বড় বড় কাজ করেছে মানুষ। একটা ছো্ট্ট পরিবারকে সুন্দর করা যাবে না? অবশ্যই যাবে। একটু যৌক্তিক হলে, একটু খোলামেলা হলে কত সমস্যা এমনিতেই মিটে যাবে। সম্পর্ক সহজ হলে কাজ সহজ হয়। আমরা চাইলেই তা করতে পারি। জানিনা এ চিঠিখানায় আপনি ভুল বুঝবেন কিনা। ঈদের আগে আগে বাড়ি আসবো। আম্মাকে বলবেন, যেন বড় মামার কাছ থেকে হাজার চারেক টাকা নিয়ে আমাকে পাঠায়। বাসায় রান্নার কিছুই কেনা হয়নি। বাইরের খাওয়ায় খরচ বেশী এবং অস্বাস্থ্যকর। আম্মার তদারকিতে দেওয়া সম্পত্তির এটুকুই তো রিটার্ন মাত্র। আপনার সেন্টিমেন্টে লাগতে পারে। লাগাটাই স্বাভাবিক। কারণ আপনার শ্বশুড়বাড়ি। আমাদের কিসের সেন্টিমেন্ট? শিমু মংলায় পড়বে, বাবু স্কুলে। আপনারা না চাইলেও এসব করা হবে। দোয়া করবেন। - শহিদুল্লাহ।
করোনা সংক্রমণ রোধে শিক্ষা প্রতিষ্ঠানে ছুটি আরো একমাস বাড়লো।১৮ মার্চ থেকে আমাদের বিদ্যালয়গুলো বন্ধ আছে। শিক্ষার্থীদের সাথে আমাদের সামনাসামনি দেখা হচ্ছে না।ঊর্ধতন কর্তৃপক্ষের নির্দেশনা মেনে এবং সহকর্মীদের আন্তরিকতায় ছুটিকালীন সময়ে শিক্ষার্থীদের সাথে টেলিফোনে স্বাস্থ্যবিধি মেনে চলা, পাঠ যোগাযোগ চলছে।চলছে পাক্ষিক মূল্যায়ন। শিক্ষার্থীরা সংসদ টিভি ও রেডিও সম্প্রচারের মাধ্যমে পড়াশোনা করছে।শিক্ষার্থীরা ফোনে পড়াটা বা নির্দেশনা সঠিকভাবে বুঝতে পারে না।তাই মোবাইলে ম্যাসেজ দিয়ে পরে ফোন করে পড়াটা বুঝিয়ে দেয়া হয়। যে সমস্ত অভিভাবকের সক্ষমতা আছে তাদের শিশুরা শিক্ষকদের সাথে অনলাইনে যুক্ত আছে, ম্যাসেঞ্জারে, হোয়াটস এপে, গ্রুপ করে শিক্ষকরা শিশুদের সাথে কাছাকাছি আছেন, শিশুরা পড়া শেখা হয়ে গেলে ম্যাসেঞ্জারে বা হোয়াটস এপে শিক্ষকদের কাছে জমা দিচ্ছে, শিক্ষকরা প্রয়োজনীয় ফিডব্যাক দিচ্ছেন। গণিত ও ইংরেজি বিষয়ে জুম এপ এর মাধ্যমে ক্লাস করা হচ্ছে।জাতীয় ও অন্যান্য দিবস উপলক্ষে জুম এপ এর মাধ্যমে অনুষ্ঠানে শিক্ষার্থীরা যুক্ত হয়ে অনুষ্ঠান উদযাপন করছে।সহকর্মীরা প্রায়ই সশরীরে বিদ্যালয়ে এবং জুম মিটিং এ যুক্ত থাকছেন। এত সব আয়োজনের পরেও সকল শিশুদের অংশগ্রহণের ক্ষেত্রে এ আয়োজন যেন প্রশ্নবিদ্ধ। তাই সহকর্মীদের সহযোগিতায় সকল অভিভাবকের সাথে যোগাযোগ করে শিশু সরকারি প্রাথমিক বিদ্যালয়ের শিক্ষার্থীদের লিখিত মূল্যায়ন নেয়ার ব্যবস্থা নেয়া হলো। অভিভাবকরা স্বাস্থ্যবিধি মেনে শিক্ষকদের কাছ থেকে মূল্যায়ন পেপার, উত্তরপত্র সংগ্রহ করলেন, যা তারা শিক্ষার্থীদের লেখা শেষ হলে আবার জমা দিয়ে যাবেন।দীর্ঘদিন পর দেখা হওয়ায় অভিভাবক শিক্ষক সকলেই আবেগে আপ্লুত। সকল শিক্ষার্থী নিরাপদে থাকুক, সুস্থ থাকুক।
কাউকে অপমান করতে কোনো যোগ্যতার বা শিক্ষার প্রয়োজন হয় না, তবে কাউকে মর্যাদা ও সম্মান করতে শিক্ষা ও যোগ্যতার প্রয়োজন হয়।
আলমগীর কবিরের মত মহান গতিশীল লোক বাংলাদেশে বুদ্ধিজীবীদের মধ্যেও সাধারণভাবে পাওয়া মুশকিল।… পঞ্চাশ-একান্ন বছর বয়সে তাঁর মৃত্যু আমাদের জাতির জন্য যে কত বড় ক্ষতি, এই বই পড়ার পর তা আমি নতুন করে উপলব্ধি করতে শুরু করলাম। 
ধন্যবাদ আরশিনগর! নাটক সম্পকিত আমার পুরনো স্মৃতি গুলো প্রকাশ করার জন্যে।
#রাইসুচর্চা কারা বেশি রাইসু চর্চা করে? রাইসুর ফ্যানরা নাকি রাইসুর বিরোধীরা? ১. ফ্যানরা ২. বিরোধীরা ৩. রাইসু নিজে 
লকডাউনে ওদের সাথে বেশ ভালো সময় কাটছে। প্রতিদিন সকালে বিকেলে ওদের সাথে আড্ডা দিই৷ ওদের খাওয়াই। ওরা পানিটা একটু বেশি খায়। এমনিতে যা গরম পড়েছে! ওরাও আমাকে খাওয়ায়, আনন্দ দেয়,শান্তি দেয়। ওরা খুব সুন্দর সুন্দর গল্প জানে, কৌতুকও করে। ওদের কয়েকজনের আবার চুলকানি আছে। পিঁপড়ে, পোকা এসব দুষ্টু ইয়েরা ওদের জ্বালাতন করে। আমাকে যখন বলে আমি দুষ্টুদের তাড়িয়ে দিই। আমার বাসার ভেতরে, সিঁড়িতে, বারান্দায়, ছাদে ওরা বাসা বেঁধেছে। ওদের ছাড়া আমার এখন ভালো লাগেনা। ওরা আমার বৃক্ষ। সবুজ বৃক্ষ। আমার নিঃস্বার্থ বন্ধু।
জেসিকাও সিগারেট নিভিয়ে ফেলল। পায়ে ঠেলা দিয়ে সিগারেটের নিভে যাওয়া টুকরো নিচে ফেলে দিলাম। জেসিকা দুহাত বাড়িয়ে আমার গলা জড়িয়ে ধরেছে। ঠোঁটে ঠোঁট ছোঁয়াল। বাধা দিলাম না। জেসিকার ঠোঁট ভেজা। দাঁতের সঙ্গে তার দাঁতের ঘষা অনুভব করলাম। সে জিবটাকে চিকন করে আমার জিভের ভাঁজে রাখল। একেবারে নতুন এক অনুভূতির অভিজ্ঞতায় ডুবে যেতে থাকলাম। তবু মনে হলো কিচ্ছু ঠিক হচ্ছে না। জেসিকার ঠোঁট থেকে আমার ঠোঁট সরিয়ে নিয়ে এলাম। জেসিকা ঘরে ঢুকল। আমিও ঘরে ঢুকেছি। জেসিকা বিছানায় উঠে বসল। আমি সোজা দরজার দিকে এগিয়ে গেলাম। হঠাৎ জেসিকা আমার হাত ধরে টান দিয়েছে। তাল সামলাতে না পেরে কাত হয়ে জেসিকার গায়ের ওপর পড়ে গেলাম। বিছানায় চিত হয়ে শুয়ে আছে জেসিকা। সে দুপা ফাঁক করে রেখেছে। হাঁটুর ওপরে স্কার্ট তুলে এনেছে। আমাকে জাপটে ধরে বলল, "আমার ভেতরে এসো। পিষে দম বন্ধ করে মেরে ফেলো।" জেসিকা আমাকে শক্ত করে চেপে ধরে আছে। আমার বুকে সে বুক চেপে রেখেছে। মনে হলো হাঁপাচ্ছে। জেসিকা বলল, স্কুলে মায়ের কথা সবাই জানে। কেউ আমার সাথে মিশতে চায় না। কিছু বাজে ছেলে আমাকে খারাপ ইঙ্গিত করে। শান্ত হয়ে আসছে জেসিকা। যেন লড়াই করে ক্লান্ত হয়ে গেছে। সে ক্ষুব্ধগলায় বলল, "মা প্রতিদিন এই কাজ করে। মা যা করছে আমিও তাই করব। মায়ের ওপর প্রতিশোধ নিতে চাই।" জেসিকার শক্ত বাঁধন আলগা করে উঠে বসলাম। স্কার্ট দলা পাকিয়ে কোমরের কাছে নেমে এসেছে। কোমর থেকে পায়ের পাতা পর্যন্ত মসৃণ ঘন শ্যামলা পা দেখা যাচ্ছে। কচি কলাপাতার মতো মসৃণ। অপূর্ব সুন্দর দেখাচ্ছে। সেই সৌন্দর্য দেখা ছিল আমার কাছে অপ্রত্যাশিত। স্কার্ট টেনে হাঁটুর নিচ পর্যন্ত টেনে দিলাম। জেসিকা উঠে বসল। দুই চোখের কোণায় পানি জমে আছে। টলটলে পানি। স্থির হয়ে আছে। পড়ছে না। তার পিঠে আলতো করে হাত রাখলাম। জেসিকার দুচোখের কোণা থেকে পানি গড়িয়ে পড়ল। হাত বাড়িয়ে তাকে বুকের ভেতর টেনে নিলাম। জেসিকা হুহু করে কেঁদে উঠল। কান্নার দমকে থিরথির করে কাঁপছে জেসিকা। তার মাথায় মুখ ঘষলাম। চুলে মুগ্ধ হওয়ার মতো অদ্ভুত সুন্দর গন্ধ। আমি মুগ্ধ হলাম। জেসিকার কানের কাছে মুখ নিয়ে গিয়ে বললাম, "অন্যে যা করছে হুবহু তাই করে কারও ওপর প্রতিশোধ নেওয়া যায় না। নিজে যা করতে চাইছ সেটা ঠিকঠাকমতো করতে পারলেই চরম প্রতিশোধ নেওয়া হবে।" "ব্রেবোর্ন রোড" নামের একটা গল্পের খানিকটা। #ব্রেবোর্ন_রোড নামে একটা ছোটোগল্পের সংকলন করব ভাবছি। 
রসূল ﷺ বলেন, ❝যে ব্যক্তি ঈমানের সাথে সাওয়াবের আশায় রমাদান মাসে সিয়াম পালন করবে, তার পূর্বের সকল গুনাহ ক্ষমা করে দেয়া হবে।❞ - সহীহ বুখারী এবার নিজেকে একটু প্রশ্ন করুন যে, আপনি কেনো প্রতিবছর রমাদান মাসে রোজা রাখেন? ❝আশে পাশে সবাই রাখে, না রাখলে কেমন দেখায়❞ এই জন্য? নাকি, ❝স্বাস্থ্যগত অনেক উপকার আছে❞ এই জন্য? যদি এগুলিই কারণ হয়ে থাকে, তাহলে উভয়টাই হয়তো পেয়ে গেছেন। কিন্তু হাদিস অনুসারে যদি বলেন, ❝আমি তো ঈমানের সাথে সোয়াবের আশাতেই রোজা রাখি❞ তাহলে নিজেকে প্রশ্ন করুন কেনো আপনি শুধু রমাদান মাসে রোজা রাখেন কিন্তু নামাজ পড়েন না? ঈমান যদি এনেই থাকেন তবে কেনো শুধু রমাদান মাসের সিয়ামের উপর? প্রতিদিনের সলাতের উপর নয় কেনো? কিংবা প্রশ্ন করুন, কেনো রমাদান মাস শেষ হলেই, নামাজ পড়াও বাদ দিয়ে দেন? প্লিজ একটু ভাবুন, এমন না হয়ে যায় যে, অনেক কষ্ট করে প্রতি বছর রোজা ঠিকই রাখলেন কিন্তু শেষ বিচার দিবসে প্রথমেই সলাতের হিসাবে ঘাটতি থাকায় বাকি সব কিছু বাতিল হয়ে গেলো! #রমাদান_মাস
(১) কতজন মারা গেছে রূপগঞ্জের ঐ ছয়তলা ফ্যাক্টরিতে? পুরো সংখ্যাটা আমরা সম্ভবত কখনোই জানতে পারব না। এইটুকু জেনেছি যে সেখানে অনেক শিশুশ্রমিক কাজ করতো। বিকেলে টেলিভিশনের সংবাদে বলেছে এ পর্যন্ত মোট ৫২ জনের মৃতদেহ মিলেছে। আগুন এখনো সম্পূর্ণ নিয়ন্ত্রণে আসেনি। এর মধ্যে মহামান্য রাষ্ট্রপতি ও মাননীয় প্রধানমন্ত্রী শোক প্রকাশ করেছেন। নারায়ণগঞ্জের জেলা প্রশাসন তদন্ত কমিটি করেছে। ফায়ার সার্ভিসের একটি তদন্ত কমিটি তো হবেই। সেই সাথে কল কারখানা পরিদর্শন বিভাগের ওরাও নাকি একটা তদন্ত কমিটি করেছে। শ্রম মন্ত্রী শোক জানিয়েছেন আর বলেছেন যে শ্রমিকদেরকে সকল প্রকার সহায়তার আশ্বাস দিয়েছেন। ফ্যাক্টরির মালিক ও ব্যাবস্থাপকদের কাউকে এখনো পুলিশ গ্রেফতার করেনি। টেলিভিশনের প্রতিবেদনে যা দেখেছি, ফ্যাক্টরিতে পুরুষ শ্রমিক ছিল, নারী শ্রমিক ছিল, কিন্তু বেশিরভাগই ছিল শিশু শ্রমিকও। দশ বছর বয়স, বারো বছর বয়স, পনের বছর বয়স এইরকম সব শিশুরা। ফ্যাক্টরির গেট দিয়ে ফায়ার সারবিসের লোকেরা লাশ ভর্তি ব্যাগ বের করেছে। সেইসব ব্যাগের দিকে তাকালেই বুঝতে পারবেন এইগুলি সব শিশুদের মৃতদেহ- আকৃতিতে ছোট ছোট বাচ্চাদের মৃতদেহ। এই জ্যুস ফ্যাক্টরিতে আহুনে পুড়িয়ে হত্যা করা হয়েছে এইসব ছোট ছোট শিশুদেরকে। আমি শোক জানানোর জন্যে এই পোস্ট লিখছি না। ক্রোধ হয়, কিন্তু ক্রোধ জানানোর জন্যেও এই পোস্ট নয়। আমি বিচার চাই। শিশু হত্যার বিচার চাই। আপনাদের শকবানি, আপনাদের ঐ কয় টাকার ক্ষতিপূরণ, দাফনের জন্যে পঁচিশ হাজার টাকা- এইগুলি আমার চাই না। আমাদের শিশুদেরকে বিপদজন এইসব কারখানায় কাজে নিযুক্ত করে ওদেরকে আগুনই পুড়িয়ে হত্যা করা হয়েছে। এই হত্যাকাণ্ডের বিচার চাই। (২) দেশের আইনে বলা আছে ফ্যাক্টরি হিসাবে ব্যাবহার করতে হলে সেই ভবনে অগ্নি নির্বাপণ ব্যাবস্থা থাকতে হবে। ফায়ার সার্ভিসের পরচালক বলেছেন যে এই ফ্যাক্টরিতে ওরা অগ্নি নির্বাপণ ব্যবস্থা দেখতে পাননি। আইনে বলা আছে ফ্যাক্টরির মধ্যে আগুন লাগলে নির্গমন পথ চিহ্নিত করা থাকতে হবে এবং ফ্যাক্টরি থেকে বের হওয়ার গেট খোলা রাখতে হবে। এইখানে নির্গমন ব্যবস্থা চিহ্নিত করা ছিল কিনা জানা যাচ্ছে না, তবে বের হবার গেট বন্ধ ছিল। আইনে আছে নিয়মিত বিরতিতে প্রতিটা ফ্যাক্টরিতে ফায়ার ড্রিল করতে হবে। এই ফ্যাক্টরিতে, আমি নিশ্চয় করে বলতে পারি, কোনদিন ড্রিল হয়নি। এই যে আইনে এইসব বিধান আছে, এইগুলি ঠিকমত মানা হচ্ছে কিনা সেটা দেখার জন্যে সরকারের একটা অধিদপ্ত আছে, ফায়ার সার্ভিসেরও দায়িত্ব আছে। ওদের সার্টিফিকেট ছাড়া ফ্যাক্টরি চলতে পারে না। ওদের কাজ হচ্ছে এইসব ফ্যাক্টরি পরিদর্শন করা। পরিদর্শন করে যদি দেখা যায় যে ফ্যাক্টরিতে আইন মানা হচ্ছে না, তাইলে এই অধিদপ্তর ও ফায়ার সার্ভিসের ওরা ফ্যাক্টরি বন্ধ করে দিবেন। এইটাই হচ্ছে ওদের দায়িত্ব। পরিদর্শনের দায়িত্ব যাদের ওরা যদি ঠিকমত পরিদর্শন করতেন, ফ্যাক্টরি বন্ধ করে দিতেন তাইলে হয় মালিকপক্ষ সতর্ক হয়ে আইন মেনে ফ্যাক্টরি চালাত অথবা বন্ধ করে দিত। এইসব মৃত্যু হতো না। শিশুদেরকে ফ্যাক্টরিতে কাজে নিয়োগ করার কথা না। ফ্যাক্টরি পরিদর্শনের দায়িত্ব যে অধিদপ্তরের ওদের কাজ ছিল পরিদর্শন করে এটা নিশ্চিত করা। কারখানায় শিশু শ্রমিক পাওয়া গেলে ওরা ফ্যাক্টরি বন্ধ করে দিতে পারে। মালিক পক্ষের বিরুদ্ধে মামলা করতে পারে। দৃশ্যতই এখানে শিশু শ্রমিকদের নিয়োগ পরিদর্শন করা হয়নি। পরিদর্শন হলে, আইনত ব্যাবস্থা নিলে এই বাচ্চাগুলি মারা যেতো না। (৩) আপনার উপর যদি দায়িত্ব দেওয়া থাকে আইনের বিধানগুলির বাস্তবায়ন নিশ্চিত করা, আর আপনি যদি সেটা করা থেকে বিরত থাকেন বা অবহেলা করেন, আর তার ফলে যদি কারো মৃত্যু হয়, তাইলে আপনি দায়ী হবেন না? এইটা বলার জন্যে কি আপনার বিশেষজ্ঞ আইনজীবী হতে হবে? সরকারের যেসব বিভাগের উপর দায়িত্ব ছিল আইনের এই বিধানগুলির বাস্তবায়ন নিশ্চিত করা, ওরা যে প্রাথমিকভাবে প্রতিটি মৃত্যুর জন্যে দায়ী সেকথা বুঝার জন্যে আপনার বিশেষজ্ঞ আইনজীবী হওয়ার দরকার নাই। আমি দাবী করছি নারায়ণগঞ্জ জেলার যেসব কর্মকর্তা কারখানা পরিদর্শনের দায়িত্ব আছেন, ওদের বিরুদ্ধে হত্যার দায়ে ফৌজদারি মামলা দায়ের করা হোক। আর ওদের যে মহাপরিচালক, যার দায়িত্ব হচ্ছে সারা দেশে এই বিধানগুলি প্রয়োগ নিশ্চিত করা, ওর বিরুদ্ধেও হত্যার অপরাধে মামলা করা। অবহেলাজনিত হত্যার দায়ে ফৌজদারি মামলা। ওরা যদি আদালতে গিয়ে দেখাতে পারেন যে না, ওরা ওদের দায়িত্ব ঠিকমতো পালন করেছেন তাইলে মামলায় খালাস পেয়ে বেরিয়ে আসবে। কিন্তু সেটা আদালত নির্ধারণ করবে। বিচার চাই। আর এই ফ্যাক্টরি যে বা যারা মালিক, ওদের সকলের বিরুদ্ধে হত্যামামলা করতে হবে। সেই সাথে শ্রম আইন এবং ফায়ার ও বিল্ডিং কোড সংক্রান্ত যেসব মামলা হয় সেসব মামলাও। আর সাথে ক্ষতিপূরণের দায়ে দেওয়ানী মামলা। বিচার চাই। শিশু হত্যার বিচার চাই। (৩) মেহেরবানী করে এই কথা বলবেন না যে এটা তো দুর্ঘটনা। ফ্যাক্টরিতে আগুন লাগতে পারে সেই সম্ভাবনা আছে বলেই আইনে এইরসবের বিধান করা হয়েছে। যে ঘটনা ঘটতে পারে সেই সম্ভাবনা মাথায় রেখে মৃত্যু নিবারণের জন্যে আমরা ব্যবস্থার বিধান করেছি, সেই ঘটনায় মানুষ মারা গেলে সেটা দুর্ঘটনা নয়। এটা হত্যাকাণ্ড। দুর্ঘটনা হচ্ছে সেইগুলি, যেগুলির কথা আমরা পূর্বানুমান করতে পারি না। আমরা জানি যে আগুন লাগতে পারে, সেজন্যে বিধান করেছি যে আগ্নি নির্বাপণের ব্যবস্থা করতে হবে। আমরা জানি ফ্যাক্টরিতে কাজ করলে শিশুদের বিপদ হতে পারে। এইগুলি যদি কেউ না মানে সেটা দুর্ঘটনা নয়। হত্যাকাণ্ড। শিশুদের হত্যার জন্যে যারা যারা দায়ী, ওদের সবার বিরুদ্ধে আইনগত ব্যবস্থা গ্রহণ করতে হবে। সে যেই হোক। বিচার করতে হবে। আর সরকারেরও দায়িত্ব আছে। সংবিধানে এবং রাষ্ট্রবিজ্ঞানে মন্ত্রীপরিষদের যৌথ দায়বদ্ধতা ও মন্ত্রীদের একক দায়বদ্ধতা দুইই আছে। দায়বদ্ধতা মানে কি? যেসব মন্ত্রণালয়ের দায়িত্ব হচ্ছে এইসব আইন কানুন ও নিরাপত্তা বিধানাবলির প্রয়োগ নিশ্চিত করা, সেইসব মন্ত্রণালয়ের দায়িত্বপ্রাপ্ত মন্ত্রীরা রাজনৈতিকভাবে ওদের ব্যর্থতার জন্যে দায়ী। আপনার মন্ত্রণালয়ের অধীনে সচিব থেকে শুরু করে যত অধিদপ্ত বিভাগ শাখা প্রশাখা আছে সকলের কাজের জন্যে আপনিই দায়ী থাকবেন। সেইজন্যেই আপনি মন্ত্রী। এইজন্যেই দুর্ঘটনা ঘটলে গণতান্ত্রিক ব্যবস্থায় মন্ত্রীরা দায়িত্ব নিয়ে পদত্যাগ করে। আমরা আমাদের শিশুদেরকে রক্ষা করতে পারিনা। যে জাতি তার শিশুদেরকে রক্ষা করতে পারে না সে জাতি অত্যন্ত হীন জাতি। যে জাতি তার শিশুদের হত্যার বিচার করে না, সে জাতির নিজেদের নিয়ে অহংকার করা কিছু থাকে না। (৪) আরেকটা কথা আপনাদের বলে রাখি। আপনি দেখবেন এই যে এতোগুলি শিশুর মৃত্যু হয়েছে এই নিয়ে আমাদের দেশে কোন রাষ্ট্রীয় শোক হবে না। কেন জানেন? এই শিশুগুলি হচ্ছে দরিদ্র ঘরের ছেলেমেয়ে। এরা স্বচ্ছল ঘরের বাচ্চা নয় বা মধ্যবিত্ত ঘরের বাচ্চা নয়। এই বাচ্চাগুলি যদি শিশুশ্রমিক না হয়ে বড়লোকের বাচ্চা হতো বা স্কুল পড়ুয়া বাচ্চা হতো- তাইলে দেশময় কান্নাকাটি শুরু হয়ে যেত, জাতীয় শোক হতো। শিশুশ্রমিক মরেছে, মজুরের বাচ্চা আগুনে পুড়ে মরেছে তার জন্যে আমাদের দেশে কোন জাতীয় শোক হবে না। মনে রাখবেন, শেষ বিচারে এইটা একটা শ্রেণী প্রশ্ন। আমাদের রাষ্ট্র আমাদের সরকার শ্রমজীবী শ্রেণীর পক্ষের সরকার নয়, শ্রমজীবী মানুষের রাষ্ট্র নয়। এইটাই বিজ্ঞান।
আমরা যখন স্কুলে পড়তাম তখন নাম ছিলো 'রমনা রেসকোর্স' প্রতি রবিবারে ঘোড়দৌড় হতো। ইঞ্জিনিয়ারিং বিশ্ববিদ্যালয়ের স্টাফ কোয়াটারে থাকতাম, বড়ভাইয়ের বাসায়, উনি সিভিলের অধ্যাপক ছিলেন। প্রতি রবিবার ঘোড়দৌড় দেখতে যেতাম। স্বাধীনতার পরে একসময় মাঠটির নাম হয় 'সোহরাওয়ার্দী উদ্যান'। সোহরাওয়ার্দী ব্রিটিশ ভারতের বাংলা প্রদেশের প্রধানমন্ত্রী ছিলেন, এবং পরে পাকিস্তানের ৫ম প্রধানমন্ত্রী ছিলেন। স্যার এটেনবার্গের তৈরি গান্ধী ছবিতে সোহরাওয়ার্দীকে ১৯৪৬ সালের কোলকাতার দাঙ্গার একজন অনুঘটক হিসেবে দেখানো হয়েছিল। তিনি ৬০ এর শেষের দিকে বৈরুতে মৃত্যুবরণ করলে, তাঁর মরদেহ ঢাকায় নিয়ে আসা হয়, এবং এই উদ্যানের হাইকোর্টের কাছে সমাহিত করা হয়। এখন সেই সোহরাওয়ার্দী উদ্যানের সংস্কার চলছে গাছ কেটে শোভাবর্ধন করা হচ্ছে। এই মাঠটি বহু ইতিহাসের স্বাক্ষী হিসেবে ঢাকার কেন্দ্রস্থলে অবস্থিত। ১৯৬৬ সালের ৬ দফা আন্দোলনের নেতা সেসময়কার জননেতা শেখ মুজিবুর রহমানকে গ্রেফতার করে পাকিস্তানের শাসক, পরে গণঅভ্যুত্থান ১৯৬৯ সালের শুরতেই, ছাত্র জক্নতার চাপের মুখে তাঁকে জেল থেকে ছেড়ে দিলে, এই মাঠেই প্রথম জনসভায় তাঁকে 'বঙ্গবন্ধু' হিসেবে নামকরন করা হয়, পরে ১৯৭০ এর নির্বাচনে পাকিস্তান পরিষদের ৩০০ আসনের মধ্যে ১৬০ টি পূর্ববাংলা থেকে নির্বাচনে জয়লাভ করেও যখন পার্লামেন্টে বসতে পারেননি তখন ৪ ঠা ফেব্রুয়ারী এই রমনা মাঠেই নির্বাচিত প্রতিনিধিরা এক সভামঞ্চে বঙ্গবন্ধুর নেতৃত্বে সপথ গ্রহন করেন। আন্দোলন আরো বেগবান হলে ৭ ই মার্চ ১৯৭১ সালে এই রমনা মাঠেই ঐতিহাসিক বিশাল জনসভায় বঙ্গবন্ধু স্বাধীনতার ডাক দেন। এভাবেই ইতিহাসের স্বাক্ষী হয়ে আজও এই মাঠটি আমাদেরকে আন্দোলিত করে। নিচের আর্টিকেলটি সোহরাওয়ার্দী উদ্যানের কাহিনী নিয়ে সাংবাদিক আনিস আলমগীর এর লেখাটা ভালো লাগলো, তাই শেয়ার করলাম। আর্টিকেলটি প্রথম কমেন্টে যোগ করে দিলাম।
ওরে বাবা বিশাল সেলিব্রিটি আমার বই নিয়ে 😮😮😮😮😮 কার ছবি বলতে পারবেন?
কুঁচকুচে নাক টাতে তর্জনী বুলিয়ে বলতাম, এই তোর নাক এতো কালো কেন রে? কি চুরি করেছিস? রাত দিন সুযোগ পেলেই ঝাঁপিয়ে বুকের মধ্যে বসে পড়িস? এই পাঁজি তোর পা ময়লা না? ভাত দিতে দেরী হলে এত্ত ম্যাঁও ম্যাঁও করিস, বড় হচ্ছিস আর গিন্নীর সাথে থেকে নষ্ট হয়ে যাচ্ছিস।। কত কথা বলি তোর সাথে।। কোথায় গেলি বাচ্চাটা।। ভালো লাগেনা।। এমন করে কেউ যায়? কেউ নিয়ে গেলো নাকি? ফিরে আয়।।
করোনার কার্যকর প্রতিষেধক! পঞ্চাশ বছরের বাংলাদেশ! টিকা, অক্সিজেন সিলিন্ডার, হাসপাতালের বেড, লকডাউনে ক্ষুধার খাবার সবকিছুই এর সঙ্গে পাবেন! চমৎকার গণতান্ত্রিক প্যাকেজ!!!
ভোর এসে ভেঙ্গে দিয়ে গেল অভ্রান্ত বিভ্রম ধারাবাহিক দুঃখ জাগানিয়া রাত ভোরের অপেক্ষায় সহস্র আলোক বর্ষ হেঁটে জীবন- ভোরে এক পরী এসে গিলে নিল রাত। তার ভাটির নিঃশব্দ হাসিতে জমে থাকা বৃষ্টিহীন মেঘ উজানে গেছে, পাহাড়ি ঢলের মতো স্তনের গোড়ার তিলে ক্রমাগত অগ্নি উৎপাত এক ঝলকেই উড়ে গিয়েছে কোষে কোষে জমে থাকা শীত, তার চোখের কথায় চুলের জটার খাঁজে ভাঁজে জমে থাকা নির্ঘুম দুঃস্বপ্ন গুলোও জটা হয়ে মিশে গেছে, চামড়ার মসৃনতার উজ্জ্বলতম নরম চকমকিতে বহু বছর পর শরীরের মনে পড়েছে কামসূত্রের কাব্য। শূন্য সময়। শূন্য চারপাশ। অপেক্ষা বা ভোর কিছুই নেই। নেই অনন্ত ঘন আন্ধার বা উজ্জ্বলতম দিন। পরী চলে গেছে। শূণ্যতাও এখন শূন্য। 
ঢাবির শতবর্ষপূর্তিতে ঢাবিয়ানরা উৎফুল্ল, সত্যি বলতে একটু মন খারাপের ঘটনাও মনে পড়লো۔ ঘ ইউনিটে এবং ক ইউনিটে অনেক উপরের দিকে চান্স পেয়েও পছন্দের সাবজেক্ট দেয়নি বলে পড়িনি , যে মাস্টার চয়েস তালিকা নিয়ে ডিল করতেছিল সে অতি বদ টাইপের লোক ছিল , ভীষণ রুড ছিল ۔ খানিক্ষন তর্কাতর্কির পর বুঝতে পারি ওটা আমার জায়গা নয় ۔ অনেক মন খারাপ হয়েছিল , কত কষ্ট করে রাত জেগে জেগে নাইট কোচে কতবার ঢাকা গিয়ে হোটেলে হোটেলে থেকে পরীক্ষা দিয়ে সব পেয়েও কিছুই পেলামনা ۔ মার্কেটিঙ দিয়েছিল , অনেকের কাছেই মার্কেটিং স্বপ্নের মত সাবজেক্ট , মেডিকেলে টিকেও বেশ কজন মার্কেটিং বা ফিন্যান্স নিয়েছিল ۔ কিন্তু আমার ব্যাপারটা ছিল একগুঁয়ে ইমোশন , আমি ইকোনোমিক্সই চেয়েছিলাম ۔ ইকোনোমিক্স আমার বাবার সাবজেক্ট ছিল ۔ বাবা ইকোনমিক্সের তুখোড় ছাত্র ছিল ۔ আমার এ কষ্ট আজীবন থাকবে ۔ ওরা কেমন শিক্ষক ? স্বপ্ন দেখাতে তো পারেই না , পারে শুধু স্বপ্ন ভেঙ্গে দিতে ۔
একটি সংবাদের বিবর্তনঃ ১। বর্তমান পরিস্থিতিতে ভারতের সাথে সীমান্ত বন্ধ রাখার পরামর্শ কোভিড জাতীয় কারিগরী কমিটির চেয়ারম্যান ডা. শহীদুল্লাহর। ২। অবিলম্বে ভারতের সাথে সীমান্ত বন্ধ করে দেয়া উচিত- বিএনপি মহাসচিব মীর্জা ফখরুল ইসলাম আলমগীর ৩। দেশে খাদ্য সঙ্কট তৈরী করতেই ভারতের সাথে সীমান্ত বন্ধের দাবি করছে বিএনপি- তথ্য ও সম্প্রচার মন্ত্রী ড. হাছান মাহমুদ ৪। কাল থেকে ১৪ দিন বাংলাদেশ- ভারত সীমান্ত বন্ধ থাকবে- আন্তঃমন্ত্রণালয় বৈঠকে সিদ্ধান্ত
১৫ জন বিশিষ্ট ব্যাক্তিত্ব বঙ্গবন্ধুর ভাস্কর্য ভাঙ্গার ব্যপারে বিবৃতি দিয়েছেন। এদের ১০ জনকে চিনলাম, বাকীগুলো পরিচিত মনে হলো না। বানী খারাপ দেয়নি, কিন্তু এই ভাস্কর্য ভাঙ্গার সাথে মুক্তিযুদ্ধের চেতনা, অসাম্প্রদায়িক রাজনীতি এসব মিলিয়ে জটিল করে ফেলেছে। জটিল হলেও ওনাদের বাক্যগঠন একদম খারাপ না- আফটারঅল, এরা ব্যবসায়ী, বিজ্ঞাপন নির্মাতা, লেখক, নাট্যকর্মী। নিজেদের বিশিষ্ট ব্যাক্তিত্ব বলছেন, আমি নিশ্চিত না কেউ নিজেকে এইভাবে ভূষিত করে কিনা। অন্তত বুদ্ধিজীবি বলে বসেননি এটা ভালো লক্ষন। বাংলাদেশে কোন বুদ্ধিজীবি নাই। সেই প্রফেসর রাজ্জাক বা আহমেদ ছফাকে দার্শনিক বলা যায়, কিন্তু সংজ্ঞা অনুযায়ী বুদ্ধিজীবি বলা যায় কিনা জানিনা। তবে যারা বিবৃতি দিয়েছেন, তারা বিবৃতিজীবি এবং বিশেষ সময়ে বলেন, বেশীর ভাগ সময় চুপ থাকেন। বুদ্ধিজীবি কারা? শুনলে খারাপ লাগতে পারে, বিজয়দিবসের দুইদিন আগে যাদের আলবদর আলশামস তুলে নিয়ে যায় এবং আমরা শহীদ বুদ্ধিজীবি দিবস বলি, তারাও বুদ্ধজীবির সংজ্ঞায় পরেন কিনা জানি না। এরা মূলত শিক্ষিত, শিল্পমনা, শিক্ষক, ডাক্তার, আইনজীবি, প্রকৌশলীরা ছিলেন, বুদ্ধিজীবি বলতে যা বোঝায় তা নয়। প্রশ্ন হলো বুদ্ধিজীবি কাদের বলবেন? মূলত নোম চমস্কির সেই চমস্কি প্যারাডক্স এ যেভাবে সংজ্ঞায়িত করা হয়, বিশ্বে সেই সংজ্ঞা ১৯৬৭ থেকে সর্বজনবিদিত। বুদ্ধিজীবিরা কোন দলের অনুগত হয় না, তারা স্বাভাবিক জনতার চেয়ে বিভিন্ন বিষয়ে জ্ঞানী, তারা সরকারকে বিভিন্ন ইস্যুতে চ্যালেন্জ করে, সেই অনুযায়ী সরকার নীতিমালা বদলও করে। তারা নিজের স্বার্থের উপর দেশের স্বার্থ দেখেন, এবং এরা গৃহপালিত হয় না। সরকার ভালো কাজ করলে প্রশংসা করে, খারাপ কাজের নিন্দা করে। এইবার এই স্বঘোষিত বিশিষ্ট ব্যাক্তিত্বদের নিয়ে তেমন কিছু বলার নাই, যখন দরকার তারা ঘুম থেকে উঠবেন, আবার দরকার মতো ঘুমাবেন। বঙ্গবন্ধুর ভাস্কর্যে হেফাজতের হামলায় তারা জেগে উঠেছেন, অথচ ২০১৭ সালে গনভবনে হেফাজতের ২০০ তথাকথিত আলেমরা যাবার পর তারা চুপ ছিলেন। সাগররুনি, তনু, আবরার হত্যা এইসব ক্ষেত্রে নিশ্চুপ, পাহাড়ে অবিচারে, সাঁওতাল পল্লী হামলায়, বর্ডারে বিএসএফ খুন করলে, পাটকল চিনিকল বন্ধ করলে, রামপালে পরিবেশ দূষনে তারা কোথাও থাকে না। শাহেদ সাবরিনা কান্ডে, মাদকের বিরুদ্ধে, মাদ্রাসায় শিশুরা বলাৎকারের শিকার হলে, ক্যাসিনো বা পাপিয়া কান্ডে তারা নাই। গৃহপালিত হলে এমনই হয়। এই বিশিষ্ট ব্যাক্তিত্ব নিয়ে জাতি কি করবে? জাস্টিসিয়া সরানোর সময় কোন কথা নাই, কারন সেটা মূর্তি, সেটাকে জাস্টিফাই করেছিলেন তেমন সুন্দর কাজ হয়নি। যেই ভাস্কর্য চারদেশ থেকে সোনার পদক পায়, এই নাট্যকর্মীরা শিল্পের কি বোঝে? আবার বঙ্গবন্ধুর ভাস্কর্য তাদের কাছে স্বাধীন বাংলার একমাত্র প্রতীক। শুধু প্রতীক না, বঙ্গবন্ধু আর বাংলাদেশ সমার্থক বলেও দাবী করেন, তিনি আওয়ামীলীগের সম্পদ, এর বাইরে কিছু বললে সব পাকিস্তানের প্রেতাত্মা বা বাংলাস্তান বানাতে চায়। কেউই বাংলাস্তান চায় না, তবে এটা পাকিস্তান না হিন্দুস্তান নিয়ে বলেন, সেটা পরিস্কার হওয়া দরকার। আমি বিশিষ্ট নাগরিক না, বুদ্ধিজীবি না, বিশিষ্ট ব্যাক্তিত্ব না। খুবই সাধারন এবং ভীতু মানুষ, কিছু জোর দিয়ে লেখার সাহস নাই, কে ডিজিটাল সিকিউরিটি আইনের মামলায় পরতে চায় বলেন? তবে অপেক্ষায় আছি স্বপ্নের পদ্মাসেতু চালু হবার অপেক্ষায়। আর সেতুর কথায় মনে হলো, সেতুমন্ত্রী বলেছেন, যারা বঙ্গবন্ধুর কুস্টিয়ার ভাস্কর্যে হামলা করেছে তাদের চরম মূল্য দিতে হবে। এই চরম মূল্য বলতে কি বুঝিয়েছেন, এখনো বুঝিনাই, এটা কি ফাসি? মানুষ মরলে ফাসি হয় না, মহামান্য রাস্ট্রপতির ক্ষমা পায়, ভাস্কর্য ভাঙ্গার কোন শাস্তি আছে কিনা জানিনা। তবে এর ছবি অনেকে শেয়ার করলেও আমার ইচ্ছা নাই। কে জানে যদি ডিজিটাল সিকিউরিটি আইনে যদি মামলা করে? ডিসেম্বর ৮, ২০২০
৩ টি গ্রন্থই হাতে পেলাম মাত্র। আমার নতুন বইটি ৬২৪ পৃষ্ঠার। আন্তর্জাতিক অপরাধ ট্রাইব্যুনাল (বাংলাদেশ)- প্রোপাগান্ডা এবং উত্তর। আর ২০১৮ এবং ২০২০ সালে প্রকাশিত দুইটি বইয়ের এটি ২য় সংষ্করণ। এই দুটিও আন্তর্জাতিক অপরাধ ট্রাইব্যুনাল(বাংলাদেশ) ও একাত্তরের ঘাতকদের বিচার ও আইন সম্পর্কিত গ্রন্থ। আমি ঠিক কি পরিমান আনন্দিত আমার চোখ দেখে কি বুঝতে পারা যায়?
ভদ্দরলোক আম্লীগের পদলেহন করেই বিদেশে প্রেস মিনিষ্টারের পদ পর্যন্ত বাগিয়ে ফেললেন। আপনার প্রতি তাই উপদেশ "ভালোভাবে আম্লীগের পদলেহন করুন"। বলা যায় না আপনার ভাগ্যেও বৈদেশে এমন পদ জুটে যেতে পারে।
খেউরি - সিউল স্টাইল! চেয়ারটাকে টেনে ফ্লাট করে বিছানা বানিয়ে দিয়ে ওখানে আমাকে চিতপটাং করে দেয়া হলো।প্রথমে ট্রিমার দিয়ে বড় দাঁড়িগুলোকে একটু ছেটে দিলো। অতঃপর গরম পানিতে টাওয়েল ভিজিয়ে গালের দুই পাশে ভাঁপ দিলো ১০ মিনিট। তারপর দুই মিনিট কপোলে হালকা ম্যাসাজ। অব্যবহিত পরেই সেইভিং লোশন লাগিয়ে দিলো। এরপর অতি যতনের সহিত এবং আদব নিয়ে, কানের চিপ থেকে শুরু করে, চিবুক, কপোলে ঔষ্ঠদ্বয়ের উপরে নিচে আস্তে আস্তে সকল দাঁড়িকে এমনভাবে তাড়ানো হলো। কারো কারো মতিভ্রম হতে পারে যে দাঁড়িরই মূলোৎপাটন ঘটেছে! একই সমান্তরালে কপালের,কানের লতির পশম, ঘাঁড়ের দুই পাশে অপ্রয়োজনীয় চুলকেও তাড়ানো হলো। এরপর যা দিলো তা মনে হয় আফটার শেভ লোশন টাইপ কিছু একটা হবে। তারপর আবারো গরম টাওয়েল ভাঁপ থেরাপি ১০ মিনিট ধরে।এবার গরম তোয়ালে ঘাঁড়ের পেছনে ও দেয়া হলো। আমি ভাবছি এখানেই বোধ হয় যবনিকাপাত হবে। গলদ....! এরপর আসল " হ্যালোউইন " টাইপ ফেসমাস্ক পর্ব! শুধরে চোখ, নাক আর ঔষ্ঠদ্বয় দেখা যায় টাইপ। ফেসমাস্ক পরিয়ে শোয়ায়ে রাখা হলো আরো ১০ মিনিট। এসময় হালকা মাথা ম্যাসাজ ও করে দেয়া হয়। এতক্ষণে আমার ভয় লাগা শুরু হলো কত বিল আসে সে চিন্তায়। আগে কেন দামের মুসাবিদা করি নাই তা ভেবে নিজেই নিজেকে আহাম্মক উপাধি দিলাম। ফেসমাস্ক পর্ব শেষে নিয়ে গেলো বেসিনে। কিছু বলার আগেই ঘাঁড় ধরে পুরো মাথা ঘষে ঘষে শ্যাম্পু করে দিলো। শ্যাম্পু শেষে চুল শুকাতে দুইটা শুকনো তোয়ালে ধরিয়ে দিলো হাতে। আমি প্রমাদ গুনলাম বিল কত আসে? নির্ঘাত ৩০ হাজার ওন নিতে পারে ( ২০০০ টাকা)। কারন পুরো প্রক্রিয়ায় আমার পেছনে ওরা প্রায় ৪০ মিনিট ব্যয় করছে। তাও তিনজন ক্ষৌরকার মিলে - মা বাবা ও মেয়ে। সব শেষে কইলো তাদের সেবায় আমি সন্তুষ্ট কি না! আমি তো বাকরুদ্ধ। দুরুদুরুবুকে ক্রেডিট কার্ড দিলাম পেমেন্টের জন্য। বিল রাখলো ৫০০০ ওন ( ৩৫০ টাকা)! পুনশ্চ : পরবর্তীতে যদি কখনো সিউল আসি আবারো সেইভ করতে এখানে আসবো। অন্তত খেউরি করতে হলেও সিউলে আসতে চাই বারবার। শিনচল দং, সাবওয়ে এক্সিট ৩ সিউল ২০২০/০৮/০২
ছাত্রছাত্রী, শিক্ষক, গবেষক, এক কথায় লেখাপড়া নিয়ে যাদের আগ্রহ, তাদের সবার জন্য। ফিজিক্স আড্ডার ১৫০তম আয়োজন।
ডিজিটাল সিকিউরিটি অ্যাক্ট বাংলাদেশকে গণতান্ত্রিক দেশ প্রমাণ করে না উল্লেখ করে অধ্যাপক আলী রীয়াজ বলেন, এই আইনের কোনো অপপ্রয়োগ হচ্ছে না, প্রয়োগই হচ্ছে। সাংবাদিকতা, মুক্তমত চর্চা ও কথা বলার ক্ষেত্রে সবচেয়ে বড় বাধা এই আইন। পথ একটাই—এই আইন বাতিল করতে হবে। তিনি বলেন, সংস্কারের কথা শুনলে ভয় হয়। আগে আইসিটি অ্যাক্ট ছিল। সেটা সংস্কারের প্রতিশ্রুতি ছিল। পরে বাতিল করে এই আইন করা হয়েছে, যা আরও ভয়াবহ। উত্তরণের উপায় হলো রাজনীতি ও গণতন্ত্র ফিরিয়ে আনা। রাষ্ট্র, দল, প্রশাসন আলাদা করা।
বিলেকাসার নারী ভাবনা সতর্কতাঃ এটি একটি ঝুঁকিপূর্ণ লেখা। শুরুতে মাঝে... লেখার বিভিন্ন অংশে নারীর প্রতি একজন ব্যক্তি মানুষের ভিন্ন ভিন্ন অর্থহীন অভিব্যক্তি প্রকাশ পেয়েছে। তবে পুরোটা পড়লে হয়ত নারীর প্রতি তার একটি অর্থপূর্ণ অভিব্যক্তি পাওয়া যেতেই পারে! আমার জীবনকে আমি খুবই সহজ করে ফেলেছি। এর জন্যে তিনটি মূলনীতি আমি অবিচল ভাবে পালন করি। প্রথমটা হল, আমি কখনোই আমার সুবিধার সঙ্গে আপোষ করি না। দুই মহিলারা পাজি, এবং তিন যে কোন অপকর্মের পর পরই আমার বক্তব্য হল – আমি পরিস্থিরি শিকার, যে পরিস্থিতির সঙ্গে একজন নারীকে জড়ানো চেষ্টা করা হয়, এবং এটা অবশ্যই যুক্তিনির্ভর! মূলনীতি দুই নিয়ে একটু কথা বলা দরকার। আমি পুরুষ এবং মহিলা চড়ুই পাখি চিনতে পারি। দুটো মহিলা চড়ুই পাখিকে ঝগড়া করতে দেখলে আমি বলি – মহিলারা পাজি বলেই ওরা ঝগড়া করছে। একটি পুরুষ চড়ুই পাখির সঙ্গে যদি একটি মহিলা চড়ুই পাখিকে ঝগড়া করতে দেখি, তখন আমার বক্তব্য হল – মহিলাটা পাজি বলেই পুরুষ পাখির সঙ্গে ঝগড়া করছে। আর যদি দুটো পুরুষ পাখি ঝগড়া করে, এবং দূরে একটি মহিলা পাখি দেখতে পাওয়া যায়, তখন আমি বলি, ঐ পাজি মহিলা পাখিটার কারণেই এই দুটো পুরুষ পাখি ঝগড়া করছে। কিন্তু দুটো পুরুষ পাখির ঝগড়ার সময় ধারে পাশেও যদি কোন মহিলা পাখি না দেখা যায়, তখনও আমার সিদ্ধান্ত হল, একটি পাজি মহিলা পাখি নেই বলেই এই ঝগড়া! মহিলা পাখি না থাকার পরেও যদি নির্দ্বিধায় মহিলা পাখির উপরেই সব দোষ চাপিয়ে দিতে পারি, তাহলে মহিলার প্রতি আমার দৃষ্টি ভঙ্গি কতটা যুক্তি নির্ভর, এটা যে যার মত বুঝে নিলেই হবে। যাকে আমি মহিলা বলি, আসলে সে একজন নারী। নারীর প্রতি আমার এরকম একটি সহজ অভিব্যক্তি থাকার পরেও নারীকে নিয়ে কিছু লিখতে যাওয়া বড় একটি দুর্ঘটনা বা অনাসৃষ্টি! তাই বলে নারী কোন অনাসৃষ্টি নয়! বরং নারী হল এই মহাবিশ্বের এক আশ্চর্য সৃষ্টি, সুনিপুণ যার গাঁথুনি! যার ভেতরে আছে জরায়ু নামের এক অতি আশ্চর্য এক কারখানা, যেখানে মানুষের জন্মের শুরুটা হয়, তারপর তার পুষ্টির যোগান দেয়া হয়, প্রকৃতিতে টিকে থাকার মত না হওয়া পর্যন্ত একজন মানুষকে সেখানে নিবিড় যত্নের সঙ্গে পরিচর্যা করা হয়। দশ হাজার কোটি আলোক বর্ষের এই মহাবিশ্বে মানুষের মত প্রাণ আর কোথাও থাক বা না থাক, নারীর জরায়ু হল বিশেষ এক সৃষ্টি, যার কারণে মহাবিশ্বে এই পৃথিবীও বিশেষভাবে গুরুত্বপূর্ণ। নারীর জরায়ুতেই মানুষ সন্তানের জন্ম হয় বলে নারীর ভেতর তৈরি হয় সন্তানের প্রতি মায়া আর ভালোবাসা, যাকে আমরা বলি মাতৃত্ববোধ! এই মাতৃত্ব বোধই হল মানুষের জীবনের জন্য এক রক্ষা কবচ। মানুষের জীবনের দায় যেন চাপানো হয়েছে নারীর কাঁধে! এবং নারীর এই মাতৃত্ববোধ পার্থিব কিছু হতে পারে না, সবচে পাগলাটে মেয়ের কোলেও যখন একটি সন্তান আসে, তখনও সে কিন্তু তার সন্তানের জন্যে একজন পুরোদস্তুর মা। নারীর জরায়ুতে সন্তানের যেন জন্ম হয় সেজন্যেই নারীর গড়ন ভীষণ কারুকার্যময়। নারীকে ঘিরে থাকে এক অদ্ভুত মায়া। তাকে ঘিরেই গড়ে উঠে নারী পুরুষের সংসার। নারীর গর্ভে জন্ম নেয় নতুন নারী পুরুষ, এভাবেই নারী পুরুষ থেকে নারী পুরুষ, জীবন যায় এগিয়ে। নারী বা পুরুষ কেউ কারো প্রতিপক্ষ নয়। বরং একজন আরেকজনের পরিপূরক। ঠিক যেন আলোর মত, আলোর মাঝে থাকে একটি তড়িৎ ক্ষেত্র এবং একটি চৌম্বক ক্ষেত্র। দুটোই সময়ের সঙ্গে পরিবর্তিত হয়। সময়ের সঙ্গে পরিবর্তিত তড়িৎ ক্ষেত্রের কারণে একটি চৌম্বক ক্ষেত্র তৈরি হয়, যা নিজেও সময়ের সঙ্গে পরিবর্তিত হয়, এবং সময়ের সঙ্গে পরিবর্তিত একটি চৌম্বক ক্ষেত্রের কারণে একটি বিদ্যুৎ ক্ষেত্র তৈরি হয়, যা কি না সময়ের সঙ্গে পরিবর্তিত হতে পারে, ... এভাবেই তড়িৎ ক্ষেত্র থেকে চৌম্বক ক্ষেত্র, চৌম্বক ক্ষেত্র থেকে তড়িৎ ক্ষেত্র ... যে কারণে শূন্য মাধ্যমে আলো ছুটছে তো ছুটছেই। ঠিক একই ভাবে সৃষ্টির শুরু থেকেই নারী পুরুষ থেকে আবার নারী পুরুষ, সেখান থেকে আবার নারী পুরুষ ... এভাবেই মানুষের জীবন চলছে। নারী পুরুষ একজন আরেকজনের জন্যে পরিপূরক হলেও, গর্ভ এবং মাতৃত্ব বোধের কারণে নারীর অবস্থানটা পুরুষ থেকে একেবারেই ভিন্ন। সন্তানকে রক্ষা করতে গিয়ে নারী যেমন কোমল হতে পারে, প্রতিকূল পরিবেশে আবার হিংস্রও হতে পারে। এটা শুধু মানুষের বেলায় প্রযোজ্য নয়, এটি প্রাণী জগতের খুব স্বাভাবিক একটি বৈশিষ্ট্য। যেমন, একটি মুরগি মানুষ দেখে পালিয়ে যায়, কিন্তু বাচ্চা হলে অন্য রকম, ছোট বাচ্চার কাছে গেলে মা মুরগি যে কোন কিছুর দিকে তেড়ে আসতে পারে। নয় মাস ধরে একটি সন্তানকে জরায়ু বা গর্ভে রাখতে একজন নারীর যে কষ্ট, যে ত্যাগ, একই সঙ্গে যে আনন্দ, তার কারণেই নারী মনে করে এই সন্তান তার। এটাই সবচে বড় মায়া এবং সন্তান হচ্ছে মানুষের জীবনে সবচে বড় উপহার, নারীর জন্যে তো বটেই! এই সন্তানের জন্যে একজন মা কি না করতে পারেন। একজন নারী মনে করেন – “এই সন্তান আমার”! “আমার” বোধ থেকেই সন্তাদের প্রতি তার ভালোবাসার জন্ম হয়। একই ভাবে আস্তে ধীরে একজন সন্তানও বুঝতে পারে, মা মানেই আমার, একটি পর্যায় পর্যন্ত সন্তানের সমস্ত সুখ সুবিধা এবং আশ্রয় হল ওর মা। একারণেই মায়ের প্রতি সন্তানের ভালোবাসার জন্ম হয়। অর্থাৎ সন্তানের প্রতি মায়ের ভালোবাসা থেকেই মায়ের প্রতিও সন্তানের ভালোবাসার জন্ম হয়! জীবনের প্রয়োজনে একদিন মায়ের প্রতি সন্তানের ভালোবাসা কমে আসতে পারে, কিন্তু সন্তানের প্রতি মায়ের ভালোবাসা কমে না, এখানেও সন্তান “আমার” এই অনুভূতির সঙ্গে জড়িয়ে থাকে তার নয় মাসের কষ্ট, ত্যাগ, আনন্দ, আর সন্তানই যে তার জীবনের শ্রেষ্ঠ উপহার! তাই বলে নারী দোষমুক্ত নয়। নারীর মাঝে সন্তান “আমার” এর সঙ্গে জড়িয়ে আছে বড় একটি অনাসৃষ্টি! যা কিছু “আমার” এর জন্যে নারী যেমন সমস্ত যত্ন করতে পারে, তেমনি যা কিছু “আমার” এগুলো দেখাতেও সে আগ্রহী হয়ে উঠে, এই দেখানোর মাঝে তার স্বামী সন্তান অর্থ রূপ সবই আছে। এই দেখানোর প্রবণতাই নারীর মাঝে বড় একটি অনাসৃষ্টি! দোষ গুণ মিলেই মানুষ, নারীও তাই। আর একটি জিনিস মনে রাখতে হবে, গর্ভ এবং মাতৃত্ববোধ এদের কোনটাই নারীর অর্জন নয়। নারীর জন্যে দুটোই প্রকৃতির উপহার এবং দুটোই বড় দায়! নারী যেন পুরো প্রকৃতি জগতের এক ছোট্ট প্রতিকৃতি। প্রাণকে টিকিয়ে রাখার জন্যে প্রকৃতির মাঝে যেমন সব উপকরণ আছে, ঠিক তেমনি নারীর গর্ভে যেন সন্তানের জন্ম হতে পারে, সেজন্যে নারীর মাঝেও জীবনের অনেক উপকরণ দেয়া আছে। প্রকৃতিতে বেঁচে থাকার জন্যে যেমন আছে মায়া, নারীর মাঝেই তেমনি আছে, মায়া, প্রেম, এবং ভালোবাসা। তা না হলে তাকে ঘিরে সংসার গড়ে উঠবে না এবং সন্তানের যত্ন হবে না। সে অর্থে নির্দ্বিধায় বলা যায় টাকা পয়সা সম্পত্তি নয়, মানুষের জীবনে একমাত্র সম্পদ একজন নারী, নারী মানেই যেন জীবনের চালিকা শক্তি। অন্যদিকে প্রকৃতির মত নারীর মাঝেও ধ্বংস আছে। নারীর মাঝে আছে হিংসা, দ্বেষ, এবং আক্রোশ। প্রকৃতির ধ্বংস লীলা স্থবির জীবনকে এগিয়ে নেয়ার জন্যে আসে, এতে সামগ্রিক মানবতার উন্নতি হয়, মানুষ মানুষের পাশে দাঁড়ানোর সুযোগ পায়। ঠিক একই ভাবে নারীর হিংসা দ্বেষ বা আক্রোশ এটাও যেন সন্তান, পরিবার, বা নিজেকে সুরক্ষা দেবার জন্যেই। নারীর নিজের জীবন যখন অস্তিত্বহীন, বা সামাজিক এবং পারিবারিক হুমকির সম্মুখিন হয়, অথবা অবহেলার শিকার হয়, তখনই সাধারণত নারীর মাঝে এই ধরণের ধ্বংসাত্মক অনুভূতির জন্ম হতে পারে। যে নারীর মাঝে বিশ্বের সবচেয়ে দুর্লভ অনুভূতি এবং জরায়ু নামের এক সুনিপুণ সৃষ্টির কারখানা আছে, সেই নারীই বা কিভাবে অবহেলা সহ্য করবে! অন্যদিকে প্রকৃতির ধ্বংসলীলার যেমন অনেক ভয়াবহ দিক আছে, ঠিক একই ভাবে নারীর হিংসা দ্বেষ এবং আক্রোশের অনেক ভয়াবহ দিক থাকতে পারে। কিন্তু এটাই নারীর একমাত্র রূপ নয়, এবং অধিকাংশ ক্ষেত্রেই নারীরা পরিস্থিতির শিকার, যার পেছনে থাকতে পারে নারী সহ পুরো সমাজ। যার মাঝে প্রেম, মায়া, আর ভালোবাসা থাকে, থাকে জীবনের সুরক্ষা, সেটাই তো মানুষের জন্যে স্বর্গ। তাহলে নারী তো আমাদের জন্যে স্বর্গ। অবশ্যই নারী একটি স্বর্গ; সে পুরুষের জন্যে আশ্রয়, ভালোবাসা, এবং পুরুষের জীবনের ওতপ্রোত অংশ। সন্তানের জন্যে নারীর ভুমিকা পার্থিব সমস্ত কিছুর ঊর্ধ্বে, কেননা মাতৃত্ববোধ নিজেই স্বর্গীয়! ঠিক একই ভাবে নারীর জন্যেও নারী একটি স্বর্গ। এই স্বর্গের প্রকৃত স্বরূপ উপভোগ করতে গেলে নারীর যত্নের দরকার, তার শিক্ষার দরকার, আর এগুলোর চেয়েও বেশি দরকার নারীর সুরক্ষা, পারিবারিক সুরক্ষা এবং সামাজিক সুরক্ষা। এবং এর পেছনে সবচে বেশি দরকার নারী এবং পুরুষের দুজনেরই শিক্ষা, শিক্ষা হল যা দিয়ে নারী পুরুষ একজন আরেকজনকে অবলম্বন করে জীবনকে উপভোগ করতে পারে, পুরুষের জন্যে শিক্ষা হল নারীর সুরক্ষা এবং তার সম্মানে সচেষ্ট থাকা। আর নারীর শিক্ষা হল নিজের এবং অন্যদের যত্ন এবং নিজেদের শিক্ষার ব্যাপারে যত্নশীল হওয়া। নারী আর পুরুষকে ঘিরেই যখন আমাদের মানুষ জীবন, এবং জীবনের শুরু হচ্ছে নারীর গর্ভে, তখন নারীর যত্ন একটি অপরিহার্য বিষয়। আজ মানুষের তৈরি যান মঙ্গলে অবতরণ করেছে। সেখানে যদি কোনভাবে নড়াচড়া করার মতও এক কোষী কোন জীব পাওয়া যায়, তাহলে আনন্দে পুরো পৃথিবী কেঁপে উঠবে। আর আমাদের আসে পাশেই মানুষের জন্ম হতে পারে এমন গর্ভ নিয়ে কত নারী অবহেলার শিকার, পারিবারিক এবং সামাজিক দুভাবেই। এখানে নারী এবং পুরুষ উভয়েই জড়িত, শুধু নারীরাই অবহেলার শিকার নয়, পুরুষও অবহেলার শিকার। দুজনেরই দরকার শিক্ষা এবং যত্ন। আমাদের বোধ কতটা ভোতা হলেই না গর্ভধারী নারীর অযত্ন করতে পারি! মঙ্গলে বা মহাবিশ্বের অন্য কথাও যদি প্রাণ সৃষ্টির কোন গর্ভের সন্ধান পাওয়া যায়, আমরা অনেক অনেক টাকা খরচ করব সেই গর্ভকে টিকিয়ে রাখতে। অথচ আমাদের আশে পাশেই এরকম মহামূল্যবান স্বর্গীয় গর্ভ ঘুরে বেরাচ্ছে, অথচ যত্ন নিচ্ছি না, এটা কি মানব জাতির জন্যে পাপ নয়! সন্তান যখন জীবনের শ্রেষ্ঠ উপহার, তখন যে গর্ভের মাধ্যমে সন্তান আসে, তার অবহেলা করাটা পুরো মানব জাতির জন্যে অবশ্যই পাপ! তাই এই পাপ এড়িয়ে যাওয়ার জন্যে আমাদের সবাইকে জেগে উঠতে হবে। যেন একজন নারী হতে আমাদের জীবনের একমাত্র সম্পদ, আর সন্তান হতে পারে আমাদের একমাত্র ভবিষ্যৎ! জীবনের একটি বড় ক্ষতি হল নারী আর পুরুষকে মুখোমুখি দাঁড় করিয়ে দেয়া। এতে নারী বা পুরুষ কারোরই লাভ নেই, বরং পরিপূর্ণ এবং স্বচ্ছ ভাবে জীবন উপভোগের জন্যে এটা একটি মারাত্মক হুমকি! কিন্তু প্রকৃত শিক্ষার অভাবে যেমন নারীর যত্ন এবং সুরক্ষা হচ্ছে না, তেমনি প্রকৃত শিক্ষার অভাবে নারী আর পুরুষ অকারণে মুখোমুখি দাঁড়িয়ে যাচ্ছে! এখানে একটি প্রশ্ন রেখেই এই অংশের আলোচনার ইতি টানতে চাই, প্রশ্নটা হল, নারী কি তার সমস্ত কিছু উজাড় করে দিয়ে পুরুষকে ভালোবাসেনি, আর পুরুষও কি নারীকে জীবন দিয়ে ভালোবাসেনি? তাহলে কেন নারী পুরুষের মাঝে দ্বন্দ্ব থাকবে। প্রকৃতির কারণেই নারী যেমন নারীই, আর পুরুষও তেমনি পুরুষই, এরা কখনোই এক না, এক হতে পারে না। কিন্তু জীবনের জন্যে দুজনেই দুজনের পরিপূরক! বিজ্ঞানের অগ্রগতির সঙ্গে হয়ত নতুন জীবন বা মানুষ সন্তানের জন্যে একটি নারী আর পুরুষের সংসার না হলেও চলবে। মানুষের কোষ থেকেই নতুন মানুষের জন্ম হবে। সেদিন হয়ত মাতৃ গর্ভেরও দরকার পড়বে না। সেদিন হয়ত ভিন্ন একটা অবস্থার সৃষ্টি হবে। নয় মাসের গর্ভ ধারণের কষ্ট, ত্যাগ, আনন্দ না থাকার কারণে হয়ত সন্তানের প্রতি ভিন্ন মাত্রার একটি অনুভূতি তৈরি হবে, সেটাও একদিন মানুষ মেনে নিবে, ঠিক একই ভাবে জীবনকে হয়ত মেনে নিতে হবে ভিন্ন একটি আঙ্গিকে। তখন হয়ত মায়ের প্রতি যে ভালোবাসা, যে মায়া থাকার কথা, সেগুলো অতটা প্রকট ভাবে থাকবে না। যার একটি ছাপ দিন দিনই সমাজে প্রকট হয়ে উঠছে। সময় মত সাবধান হতে না পারলে, জীবনের গতিপথ জীবন নিজেই ঠিক করে নেবে। পরিবর্তনটা ধীরে ধীরে হবে বলে মানতেও অতটা কষ্টও হবে না। এতে করে জীবন, মানুষ, সমস্ত কিছুর প্রতিই হয়ত আমাদের অনুভূতি দায়সারা হয়ে যাবে। নয় মাসের কষ্ট ছাড়া যদি দোকান থেকে সন্তান কিনতে পাওয়া যেত, সেই সন্তানের প্রতি খুব একটা ভালোবাসা থাকবে বলে মনে হয়, কিনে আনার পর পছন্দ না হলে ফিরিয়ে দিয়ে অন্য সন্তান ... কিন্তু সাধারণ পরিস্থিতিতে কোন মাকেই সন্তান বদলে আনার কথা শোনা যায় না। শেষে আবার ফিরে যাই নারীর প্রতি আমার ব্যক্তি অনুভূতির দিকে। নারীর প্রতি আমার ব্যক্তি অভিব্যক্তি যাই হোক না কেন, সমাজের বিভিন্ন স্তরে বিভিন্ন নারীর সঙ্গে আমার অনেক ধরণের সম্পর্ক আছে। পারিবারিক এবং সামাজিক থেকে ভার্চুয়াল জগতেও অনেক নারীর সঙ্গে আমার পরিচয় এবং সম্পর্ক আছে। সাহায্য এবং সহযোগিতার জন্যে পুরুষের চেয়ে নারীরা অনেক বেশি উদার, এগুলোও তার মাতৃত্ববোধেরি বহিঃপ্রকাশ। তাদের এই উদারতার বড় একটি সাক্ষী আমি। আমার মত মানুষকেও তারা নানান সাহায্য সহযোগিতা করে থাকেন। পারিবারিক স্তরে আমাকে ভালোবাসার মত নারীও যে নেই, এই কথাটাও আমি মানতে নারাজ। নারীর মাঝেই আছে শাশ্বত জীবনের ভালোবাসা, সেজন্যে নারী তো ভালোবাসবেই, একজন মানুষ খারাপ হোক, ভালো হোক, তাকে ভালোবাসার মত অন্তত একজন হলেও নারী থাকবেই, এটাও আমার বিশ্বাস! আর নারীর প্রতি একজন ব্যক্তি মানুষের অভিব্যক্তি বদলাতেও শিক্ষা জরুরি! নারীর মাঝে স্বর্গ খুঁজে নিতেও শিক্ষার ভীষণ দরকার। আবার এটাও ঠিক, সবাই সবার মাঝে স্বর্গ খুঁজে পেতে পারে না, মানুষের মাঝে এই ব্যর্থতা না থাকলে মানুষ কিভাবে শিক্ষার গুরুত্ব বুঝবে! আবার অনেকে স্বর্গ পেয়েও এর গুরুত্ব না বুঝে সেই স্বর্গ ছেড়ে আসতে পারে। ফিরে আসার পর বুঝতে পারে, তার জীবনে স্বর্গ ছিল, এটাও জীবনেরই একটি শিক্ষা, তখন তাদের পক্ষে নারীকে নিয়ে গুছিয়ে লেখা খুব সহজ হয়ে যায়! যে লেখা নারী এবং পুরুষ দুজনের শিক্ষাতেই বিশেষ অবদান রাখতে পারে।
আমি আবার এই স্ট্যাটাসের লেখক এক সাথে বিশ্ববিদ্যালয় পর্যায় পর্যন্ত পড়েছি। ওনার সাথে সেখানে ফাইন্যান্স পড়ার দুই বছরের মাথায় আমি ঢাকা বিশ্ববিদ্যালয় ছেড়ে দেই।
গতকাল আমার বড় কন্যার গায়ে হলুদ ছিল। দুই ধাপে তার হলুদ অনুষ্ঠান হয়। ছবি ভিডিও কিছুই পাইনাই ফটোগ্রাফার কবে ছবি দেয় আল্লাহই জানে।
নভেম্বরে তখন অনেক শীত পড়ত৷পাতায় পাতায় টুপটাপ শিশির ঝরার শব্দ স্পষ্ট শুনতে পেতাম৷ঘরের কোণে নিভুপ্রায় হারিকেনের আবছায়ায় লেপের ওম রেখে উঠতে ইচ্ছে করত না৷ "ফাইনাল পরীক্ষা"বড় বালাই,ছোটো দাদার৷বারবার না পড়লে তার হবেই না৷এর্লাম ঘড়ি নেই তো কি হয়েছে!দূরে "মা মেরীর "খৃস্টান পাড়া থেকে ঢংঢং করে শোনা যেত, চারটে বাজার আওয়াজ৷আমার প্রাথমিকের পরীক্ষা শেষ হলেও দাদার জন্যে উঠে যেতাম৷নিঝুম ঘরের এক কোণে মাদুর পেতে হারিকেনের শিখা বাড়িয়ে দিয়ে চলত তার অধ্যয়ণ৷আমাকে সে পড়তে দিত দেশ বিদেশের কত জানা অজানার কথা কাহিনি৷ঘোর লাগা চোখ আমাকে নিয়ে যেতো সেই সব দেশে,যেখানে আমার কোনোদিন যাওয়া হয়নি,জানি হবেও না৷চমকে উঠতাম বাড়ির পাশের মসজিদের মাইকছাড়া আজানের সুরে৷ আস্তে আস্তে ভোর এক সময় সকাল হয়ে উঠত৷ দাদা পরীক্ষা দিতে চলে যেত মাকে প্রনাম করে৷মা! আমাদের সব শুভ কাজের শুরু তাঁকে প্রনাম করে৷ আমাদের সবার রেজাল্ট বেরুতো প্রায় একই সময়ে৷ আমরা পুকুরের ঠান্ডা জলে ঢুপঢাপ ডুব দিয়ে ভিজে মাথায় চিরুনি বুলিয়ে দৌড় দিতাম রেজাল্ট আনতে৷পরীক্ষা যেমনই দেই না কেনো,রেজাল্ট আনাতে উৎসাহের কমতি ছিল না৷ দু'কদম হেঁটে আসলেই আমাদের গৃহ,যেখানে সব সময় থাকতেন মা৷মা আর বাড়ি,আমাদের কাছে ছিল সমার্থক৷রেজাল্টের দিন ঠিক উৎকন্ঠিত প্রতীক্ষায় মা গেটের কাছে দাঁড়িয়ে থাকতেন৷মার্কসিটটা হাতে নিয়ে দেখতেন৷ম্লানমুখে একটুখানি শান্তি ,স্বস্তি আর আনন্দ মিলেমিশে অপূর্ব সুন্দর দেখতে লাগতো মাকে৷ সব সময় মা আমাদের "মানুষ"করার কথা ভাবতেন৷"অলস,অবাধ্য, অগোছালো,অকর্মন্য" বাদ দিয়ে যে ভাবে মানুষ হতে হয়৷ আস্তে আস্তে আমরা বড় হতে লাগলাম,মায়ের দায়িত্ব একটু একটু করে কমতে লাগল৷আগে মা আমাদের দূরে যেতে দিতেন না৷একটা সময় এল,আমরা দূরে গিয়ে মাকে কাছে-সাথে রাখতে চাইতাম৷ব্যাগে রেখে দিতাম ঠিক এই ছবি খানা-অষ্টাশি সাল থেকে৷ অনেক বিপদ আর ঝড় ঝাপটা এই ছবিকে স্পর্শ করে দূর করেছি! তারপর যত দূরেই বা কাছেই আমরা থাকিনা কেন, খোঁজ নেওয়াটাই মায়ের প্রতিদিনের কাজ হয়ে উঠল৷পাশে বসে থাকলেও জিজ্ঞাসা করতেন "খাইছিস"?স্নেহের হাত মাথায় বুলিয়ে দিতেন বারবার,যেন সব সমস্যা ঐ শিরা পড়া হাতের যাদুতে দূর করে দেবেন! আজ থেকে ছয় বছর আগের এই দিনে মা,তুমি চলে গিয়েছিলে৷অশান্ত জীবনে তোমার কথা মনে পড়ে বারবার৷নির্ঘুম রাতে খুব ভাবতে ভাল লাগে— "আজ রাতে অনেক ঘুমাবো৷সকালে আমাদের ছাদের পুব জানালার রোদ মুখে ঝাপটা দিয়ে ঘুম ভাঙাবে৷আর আমার মায়ের মিষ্টি গলায় শুনতে পাব"খাইছিস"! তুমি এখন কতদূরে থাক মা! সেখান থেকে কী বুঝতে পারো আমাদের কথা! আমরা তোমাকে ভুলিনি মা৷ 
হিরো আলম যদি কোনো কারণে জয়া আহসানকে বিয়ে করে ফেলে তবে কেমন হইবো? সে বউ নিয়া কোথাও যাইতে পারবে না। সবসময় ইনফিরিওরিটি কমপ্লেক্সে ভুগবে, নিরাপত্তাহীনতায় ভুগবে। কেউ গাঁ ঘেষে গেলে বউরে তিনবার মুছবে। এরকমই হয় যখন একসময়ের মুদি দোকানদাররা দামী গাড়ি কিনে। পনের-বিশ লাখ টাকা দামের গাড়ি নিয়া স্মুদ ড্রাইভিং করবে তো দূরের কথা রাস্তায় খোঁচা খাওয়ার ডরে ঠিকমতো চালাইতেও পারে না। এত হেসিটেশন আর কমপ্লেক্স নিয়া দামী গাড়ি কেন কিনসেন? কিনসেনই যখন ড্রইং রুমে রাইখা দিলেই পারতেন, রাস্তায় ড্রাইভ করতে আসছেন কেন?
কবিদের চ্যারিটি পার্সন  মনে করতে হয় না। তারা যা লিখেন সেগুলো সব সত্যি কিংবা মিথ্যা এমন করে বিচার করা অনুচিত । কবি মানবাত্মার প্রতিদ্ধনি । ওরা কারও ইচ্ছার গোলাম নয়। প্রকৃত কবি হয়ে ওঠা সহজ কর্ম নয়।
আমাদের ছেলেবেলায় ঢাকা শহরে দুই ধরণের পরিবার ছিল। এক দলের বাসায় টিভি সেট ছিল। তারা বিছানায় শুয়ে শুয়ে জমিদার স্টাইলে টিভি দেখতেন। আরেকটি দল ছিল। যাদের টিভি সেট ছিল না। তারা টিভি দেখার জন্য পাশের বাসায় বিনা নিমন্ত্রণে চলে যেতেন। পাশের বাসার মালিকরা তাতে মহা বিরক্ত হতেন। কিন্তু চক্ষুলজ্জার খাতিরে মুখ ফুটে কিছু বলতে পারতেন না। আমরা ছিলাম এই ''টিভি সেট না থাকা উদ্বাস্তু সম্প্রদায়''। সন্ধ্যে হলেই পাশের বাসায় চলে যেতাম। উটকো অতিথি দেখে পাশের বাসার মানুষদের চোখ, মুখ, চোয়াল, গ্রীবা সব শক্ত হয়ে যেতো। ধনীদের মতো গরীবদেরও প্রেস্টিজ আছে। তবে গরীবদের প্রেস্টিজ লেমিনেটিং করা থাকে। সহজে সেটি পানিতে ভেজে না। কাজেই পাশের বাসার লোকজনদের শক্ত মুখ উপেক্ষা করে আমরা তাকিয়ে থাকতাম টিভি পর্দার দিকে। আহ, কী আনন্দ। তখন একটাই টিভি চ্যানেল, বিটিভি। ১৪ ইঞ্চির সাদাকালো টিভি পর্দাকে প্রেয়সীর মুখের চাইতে প্রিয়তর মনে হকো। আমার মনে আছে, রাত ৮টা বাজলেই তারা টিভি অফ করে দিতেন। গম্ভীর গলায় বলতেন, বাবারা, রাত অনেক হয়েছে। বাসায় চলে যাও। আমরা এখন ঘুমাবো। আমরা চলে আসতাম। খটাশ করে পাশের বাড়ির দরজা বন্ধ হতো। এরপরই ভেসে আসতো টিভির শব্দ। বুঝতাম, দরজা বন্ধ হবার পর টিভি আবার চালু হয়েছে। আমাদের মন খারাপ হতো না। দরজা বন্ধ তাতে কি? জানালা তো খোলা। রাত আটটার পর থেকে আমরা জানালা দিয়ে উঁকি মেরে টিভি দেখতাম। এর মজাই আলাদা। টিভি দেখতাম, খাটে শুয়ে থাকা প্রতিবেশিদের দেখতাম। বিনা টিকেটে দুই ছবি। এরপর আমার পিতৃদেব একটা যুগান্তকারী সিদ্ধান্ত নিলেন । তিনি টিভি কিনবেন। এরপর খাটে শুয়ে শুয়ে টিভি দেখবেন। টিভিউদ্বাস্তু সম্প্রদায়ের কেউ এলে তাদেরকে খাটে জোর করে শুইয়ে দেয়া হবে। সাথে চা, নাস্তা ফ্রি। এর প্রস্তুতি হিসেবে নতুন তোষক, চায়ের কাপসেট কেনা হলো। তখন ঢাকায় একটা টিভি সেট বেশ জনপ্রিয় ছিল। ন্যাশনাল ব্র্যান্ডের সাদাকালো টিভি। দামে সস্তা, টেকেও অনেকদিন। আমার পিতৃদেব সবসময় ''আউট অব দি বক্স'' চিন্তা করতেন। এজন্য তিনি ন্যাশনাল ব্র্যান্ডের ধারেকাছেও গেলেন না। তার এক বন্ধু থাকতেন লন্ডনে। তাকে তিনি চিঠি লিখলেন। মাস খানেক পর, লন্ডন থেকে ফিলিপসের একটা পুরানো টিভি সেট চলে এলো। সেই টিভি দেখতে বড় বিচিত্র। অন্য টিভি দেখতে চারকোনা হয়, এটি পঞ্চভুজ আকৃতির। দেখতে অনেকটা মহাকাশ যানের মতো। মানুষ টিভির অনুষ্ঠান দেখে আনন্দ পায়। আমরা টিভি সেট দেখে পরমানন্দ লাভ করলুম। এই বিচিত্র কিম্ভুতকিমাকার টিভি সেট দেখতে দুর দুরান্ত থেকে লোকজন আমাদের বাসায় ভীড় করলো। এক ঐতিহাসিক সন্ধ্যায় এই টিভি সেট অন করা হলো। কিন্তু কোনো ছবি আসলো না। কেবলই ঝির ঝির। বোঝা গেলো, এন্টেনা ছাড়া কাজ হবে না। টিভির সাথেই এন্টেনা আছে। একটা নয়, দুটো। এবং দুইটার দুই সাইজ। একটা এন্টেনা ছোট, একটা বড়। পুরনো টিভি তো। একটা এন্টেনার খানিকটা অংশ ভাঙ্গা থাকায় এই বিপত্তি। আমরা দুই ভাই মহা উৎসাহে দুই এন্টেনা দুইদিকে মেলে ধরলাম। দেখতে বেশ হলো। যোগ ব্যায়াম করার সময় মানুষ যেমন চিৎ হয়ে শুয়ে দুই পা দুইদিকে মেলে ধরে, ব্যাপারটা ওই রকম হলো। এন্টেনা দুই পা ফাঁক করায় খানিকটা কাজ হলো। ছবি এলো না বটে, তবে শব্দ শোনা গেল। ইংরেজি শব্দ। বাবা গম্ভীর গলায় মতামত দিলেন, বিলাতি টিভি তো বিটিভির বদলে লন্ডনটিভির সাউন্ড আসছে। এরপর টিভির মেকানিক ডাকা হলো। তিনি এন্টেনার সাথে ভাতের হাড়ির ঢাকনা, একটা কাসার গ্লাস এবং একটি পিতলের বদনা সংযুক্ত করলেন। এতেই কাজ হলো। টিভিতে ছবি এলো। কোনো সুখ চিরস্থায়ী নয়। এই বিলাতি টিভি আমাদের জীবন অতিষ্ট করে ফেললো। এই রকম মানবিকবোধ সম্পন্ন টিভি আমি আর একটিও দেখিনি। এই টিভিতে কখন ছবি আসবে আর কখন আসবে না, এই সিদ্ধান্ত এই টিভি নিজেই নিতো। টিভি ছাড়লেই ঝির ঝির। তখন টিভি সেটের উপর তিনটা চাপড় মারতে হতো। প্রথম এবং তৃতীয় চাপড় হবে জোরদার। মাঝের দ্বিতীয় চাপড়টি হতে হবে মাঝারি মানের। তাহলেই টিভিতে ছবি আসবে। টিভি চলাকালীন সময়ে সেটের উপর ওজনদার কিছু জিনিস রাখতে হবে। যেমন, মোটা কোনো বই। সব বইয়ে কাজ হবে না। একটা গীতবিতান এবং একটা সঞ্চয়িতা রাখলে টিভি ঠিক ঠাক চলতো। বিলাতি টিভি তো। আমরা অন্য বই রেখে চেষ্টা করে দেখেছি। শরৎ, বুদ্ধদেব, মানিক এমনকি তারাশঙ্কর, কোনো বইয়ে কাজ হতো না। রবীন্দ্রনাথ ছাড়া এই টিভি অন্য কোনোকিছুর ভার নিতে রাজী নয়। একবার টিভিতে ঈদের অনুষ্ঠান হচ্ছে। আনন্দমেলা। জুয়েল আইচ ম্যাজিক দেখাচ্ছেন। তার স্ত্রী বিপাশা আইচকে কাপড় দিয়ে ঢেকে দেয়া হয়েছে। টান টান উত্তেজনা। জুয়েল আইচ মন্ত্র পড়ে ফুঁ দিলে বিপাশা অদৃশ্য হয়ে যাবেন। জুয়েল আইচ ফুঁ দিলেন। বিপাশা অদৃশ্য হওয়ার আগেই জুয়েল আইচ গোটা আনন্দমেলার সেটসহ অদৃশ্য হয়ে গেলেন। মানে টিভি নিজেই বন্ধ হয়ে গেলো। এমন বিবেকবান টিভি আমি আমার বাকি জীবনে আর একটিও দেখিনি। তবে ছোট্টবেলার সেই টিভিটাকে আজও খুব মিস করি।
বেঁচে থাকলে কী করবো? কী করবো...? বেঁচে থাকলে তোমাদের হাত ধরবো চিমটি কেটে দেখে নেব কে কে ঠিক আমার মতই বেঁচে আছো। বেঁচে থাকলে ঘরের ছেলে ঘরে ফিরবো মায়ের হাতের সালুন খাবো। বেঁচে থাকলে মস্ত বড় আকাশ দেখবো। বেঁচে থাকলে সুযোগ পেলেই ভীড়ের মধ্যে হাঁটতে যাবো। বুক ফুলিয়ে দেখে নেব আমার ভেতরে কোন সে আমি। ভদ্রতার মুখোশ গুলো ছুঁড়ে ফেলবো পাগলামিতো করবো ভীষণ! ব্যাংকের ভল্টের দরজায় দাড়িয়ে বলবো চিচিং ফাঁক! বেঁচে থাকলে তোদের সাথে অন্ধকারে ফেন্সি খামু। লাল-চায়ে চুমুক দিয়ে বলবো জোশ মামু! বেঁচে থাকলে শিলাইদহে কল্কে খাবো গাঁজার দমে নিতাই তোমায় নিত্য পাবো। বেঁচে থাকলে টংকাবতীর বনে যাবো একলা শিরিষ কেমন আছে, দেখতে যাবো। বেঁচে থাকলে শিউলি তলায় ভোর বেলাতে রোজ দাড়াবো, রোজ দাড়াবো। বেঁচে থাকলে রাইন ও রাইঙ্গখিয়ং এ নাইতে যাবো। যমুনার জল কত কালো দেখতে যাবো তোমার সাথে প্রেম করিতে কেমন যেন লাগে ভালো বুঝতে যাবো, বুঝতে যাবো! বেঁচে থাকলে জমিদারীটা দেখতে যাবো তাল পাখাতে বাতাস খাবো। জামাই ষষ্ঠীর ভোজটা খাবো বুকের ভেতর তোমায় নেব, নেবই দেখো! তোমার জন্য রাত-দুপুরে কষ্ট পাবো। বেঁচে থাকলে তোমার দেয়া কষ্ট পাবো একলা থাকার কষ্ট পাবো! বেঁচে থাকলে নতুন বইয়ের গন্ধ নেব কবিতায় যখন তখন মুখ লুকাবো রৌদ্রস্নানে উপন্যাসের পাতায় যাবো। বেঁচে থাকলে হয়তো- নাতির মুখ দেখবো! মোনাজাতে হাত তুলবো। আবার চেঁচিয়ে বলবো সাবাস টাইগার! বেঁচে থাকলে গানের সুরে প্রাণ মেলাবো মিছিলের জোর কন্ঠ হবো। রাজনীতিটা কচলে দিয়ে বদরক্ত নিংড়ে নেবো। নেবোই দেখো! বেঁচে থাকলে ঘাসের মাঠে হাঁটতে যাবো। অন্ধকারে তারা গুনবো দুপুরবেলায় বিরহী ঘুঘুর ডাক শুনবো। বেঁচে থাকলে বৃষ্টিস্নাত বনে যাবো, বুকের ভেতর ভেজা বনের গন্ধ নেব। বেঁচে থাকলে বসন্ত বাতাসে পাতা ঝরার স্বাক্ষী হবো। [বেঁচে থাকলে ] 
চোর: নতুন প্রজাতি / আমিনুল ইসলাম এতরাতে কে ওখানে ! কে ? কে? আমরা দুজন চোর, স্যার ; নিচে আরও দুজন আছে। চোর ! তাহলে তোমরা আমার বাসায় কেন? আরে তোমরাও তো জানো- আমি একজন সৎ অফিসার, আমার বাসায় তো নেয়ার মতো সোনাদানা টাকাপয়সা কিছুই নাই। তোমরা ফেনসিডিল টেনসিডিল খেয়ে এসেছো বুঝি ! তাই না ? ওগুলা সন্ধ্যায় খেয়েছিলাম, স্যার; এখন আমাদের মাথা ঠিক আছে; আপনার মগজে ওই যে সততা ফততা না কি যেন আছে বললেন, আমরা শুধু সেটাই বের করে নিয়ে যাবো; সেজন্য সাথে লোহার হাতুড়ি এনেছি; কিন্তু তোমরা তো চাঁদাবাজি করো, অবৈধ ক্রেইন দিয়ে বালু ওঠাও মাদক নিয়ে কারবার করো: আরও কত কি! এটা তোমাদের কি কাজে লাগবে? আমি তো কিছুই বুঝছি না তোমরা কী বলছো এসব আবোলতাবোল ! তা তো আমরা নিজেরাও জানি না স্যার, হাওলাদার ভাই বলেছেন, সেটা তার দরকার ; তাই... .... মা গো ! মরে গেলাম.......................
কতিপয় অগ্রজের কথা বলি-৮ একজন ‘অতি সাধারণ’ এম এ মান্নান ২২ জানুয়ারি ১৯৮৬। সংস্থাপন মন্ত্রণালয়ে গিয়ে বিভাগ ভিত্তিক পদায়নের প্রজ্ঞাপন সংগ্রহ করলাম। তারপর দেখা করতে গেলাম আমার পূর্বপরিচিত জনাব আখতার হোসেন খান এর সাথে। আখতার হোসেন খান তখন ওই মন্ত্রণালয়ের সিনিয়র স্কেল সেকশন অফিসার। তখন সচিবালয়ে উপ সচিব এর নিচের সোপানের কর্মকর্তাদের পদ নাম ছিল তখন সেকশন অফিসার (এখনকার সহকারী সচিব) এবং সিনিয়র স্কেল সেকশন অফিসার (সিনিয়র সহকারী সচিব)। ১৯৮৬ সালেই প্রথম সংস্থাপন মন্ত্রণালয়ে যোগদানের পর প্রশাসন ক্যাডারের নবনিযুক্ত কর্মকর্তাদের সরাসরি জেলায় পদায়ন না করে চার বিভাগীয় কমিশনারের কার্যালয়ে পদায়ন করা হয়। রাজশাহী বিভগের কর্মকর্তাদের খুলনা বিভগে, খুলনা বিভাগের কর্মকর্তাদের রাজশাহী, চট্টগ্রাম বিভাগের কর্মকর্তাদের ঢাকা আর ঢাকা বিভাগের কর্মকর্তাদের চট্টগ্রাম বিভাগীয় কমিশনারের কার্যালয়ে ন্যস্ত করা হয়। শুধুমাত্র নারী কর্মকর্তাদের নিজ নিজ বিভাগে ন্যস্ত করা হয়। আগে নবনিযুক্ত সহকারী কমিশনারগণ সংস্থাপন মন্ত্রণালয়ে যোগদানপত্র দাখিলের পর সেখান থেকে সরাসরি তাদের বিভিন্ন জেলায় পদায়ন করা হতো। ১৯৮৬ সালে প্রথমবারের মতো নতুন কর্মকর্তাদের চাকরি বিভাগীয় কমিশনারের কার্যালয়ে ন্যস্ত করা শুরুর সাথে সাথে বিভাগীয় কমিশনারদের স্ব স্ব বিভাগের মধ্যে সহকারী কমিশনাদের বদলি করার ক্ষমতা দেয়া হয়। আগে এ কাজটি সংস্থাপন মন্ত্রণালয় করতো। আমাদের চাকুরিতে যোগদানের সময় সংস্থাপন সচিব ছিলেন জনাব শামসুল হক চিশতি। তিনিই পদায়নের এই নতুন ব্যবস্থা প্রচলন করেন। এখন তো নবনিযুক্ত কর্মকর্তাদের প্রথমেই বিভাগীয় কমিশনারের কার্যালয়ে যোগদান করতে হয়। জনাব আখতার হোসেন খান সম্ভবত: বিসিএস ১৯৭৭ ব্যাচের কর্মকর্তা। সরকারী চাকুরিতে যোগদানের আগে সাংবাদিকতা পেশার সাথে যুক্ত ছিলেন। কাজ করতেন ‘বাংলাদেশ অবজারভার’ এ। ১৯৮৩ সালে আমি যখন অবজারভার এ কাজ শুরু করি তখনো তিনি প্রতিদিন সন্ধ্যায় ওই পত্রিকা অফিসে আসতেন এবং স্পোর্টস বিভাগে কাজ করতেন। ক্রীড়াঙ্গণে খুব পরিচিত ছিলেন তিনি। ছিলেন ক্রীড়ালেখক। ১৯৮৫ সালে ঢাকায় অনুষ্ঠিত ২য় সাফ গেমস এর সময় প্রতিদিন ‘Glimpse’ নামে একটি বুলেটিন বের হতো। এর দায়িত্বে ছিলেন জনাব আখতার হোসেন খান। আমাকে তিনি ওই বুলেটিনের সাথে যুক্ত করেছিলেন। পরবর্তীতে তিনি সচিব পদে দায়িত্ব পালন করেছেন বেসামরিক বিমান পরিবহন এবং পর্যটন মন্ত্রণালয় এবং পরিকল্পনা মন্ত্রণালয়ে। ঘন সাদাচুলের এই ভদ্রলোক প্রিয়মুখ ছিলেন প্রশাসনে এবং স্টেডিয়াম পাড়াতে। পরিচিত ছিলেন সৎ এবং জ্ঞানী কর্মকর্তা হিসেবে। তিনি যখন পরিকল্পনা মন্ত্রণালয়ের সচিব তখনও আমি তাকে সস্ত্রীক রিকশায় চলাচল করতে দেখেছি। যাহোক, ২২/১/১৯৮৬, বুধবার বেলা ১১টার দিকে আখতার স্যারের রুমে বসে চা খাচ্ছি। এসময় সেখানে এলেন হালকা-পাতলা গড়নের এক ভদ্রলোক। পরণে সাফারি স্যুট। হাতে একটি ফোলিও। আখতার স্যার সাদর সম্ভাষণ জানালেন তাঁকে। পরিচয় করিয়ে দিলেন। এম এ মান্নান, জেলা প্রশাসক, ময়মনসিংহ। আমি প্রশাসন ক্যাডারে চাকুরিতে যোগ দিয়েছি শুনে উনি বলেছিলেন: ‘সরকারী চাকরিতে কাজ করার সুযোগ যেমন আছে। অকাজ করার সুযোগও আছে। আপনার বয়সটা অনেক কম মনে হচ্ছে। অকাজ না, কাজ করার চেষ্টা করবেন।’ তাঁর কথায় সিলেটের টান। সরকারী চাকুরিতে যোগানের আগে একটি সাহায্য সংস্থায় কাজ করতেন তিনি। একবার হেলিকপ্টারে করে ফরিদপুর যাচ্ছিলেন। উল্লেখ্য, তখন ঢাকার সাথে বিভিন্ন শহরে প্যাসেঞ্জার হেলিকপ্টার সার্ভিস ছিল। ফরিদপুরে যাওয়ার পথে তাঁদের হেলিকপ্টার ক্রাশ করে। মান্নান স্যার ছাড়া আরোহীরা সবাই মারা যান সে মর্মান্তিক দুর্ঘটনায়। ময়মনসিংহের আগে কিশোরগঞ্জের জেলা প্রশাসক ছিলেন তিনি। আর পরে ছিলেন চট্টগ্রামের জেলা প্রশাসক। কিশোরগঞ্জ, ময়মনসিংহ এবং চট্টগ্রাম জেলায় কাজ করা আমাদের ব্যাচমেট এবং অগ্রজ ও অনুজ সহকর্মীদের কাছ থেকে মান্নান স্যার সম্পর্কে অনেক গল্প শুনেছি। চাকরিতে যোগদানের সাড়ে আট কি নয় বছর পর তাঁর সাথে সরাসরি কাজ করার সুযোগ হয় আমার। ১৯৯৪ সালের শেষদিকে কিংবা ১৯৯৫ সালের প্রথম দিকে মহাপরিচালক পদে এনজিও বিষয়ক ব্যুরোয় যোগদান করলেন তিনি। খুব সাদামাট জীবন যাপনে অভ্যস্ত তিনি। নিজের ব্যাগটি সব সময় নিজেই বহন করতেন। মহাপরিচালক এর অফিসে আসার সময় তার দপ্তরের পিএ এবং অন্য একজন কর্মচারি অফিসের নিচে দাঁড়িয়ে থাকতো। ডিজি এলে গাড়ির দরোজা খুলে দিতো এবং ডিজি-র ব্যাগ এবং অন্যান্য জিনিসপত্র নিয়ে অফিসকক্ষে পৌঁছে দিতো। মান্নান স্যার এই ব্যবস্থা বন্ধ করলেন। তিনি কখনোই তাঁর জন্য নির্ধারিত গাড়ি ছাড়া অন্য কোনো গাড়ি ব্যবহার করতেন না। অফিসের পিকনিকে তিনি সস্ত্রীক অন্যান্য কর্মকর্তা-কর্মচারীদের সাথে কল্যাণ দপ্তরের বাসে করে পিকনিক স্পটে যেতেন। আলোচিত প্রতিষ্ঠান ‘বিশ্ব সাহিত্য কেন্দ্র’ বিদেশী সহায়তা নেবার ক্ষেত্রে সরকারের অনুমোদন না নেওয়ায় সে সময় একটু আইনী ঝামেলা সৃষ্টি হয়। মান্নান স্যার উদ্যোগী হয়ে বিশ্ব সাহিত্য কেন্দ্রের নিবন্ধন (এনজিও হিসেবে) নবায়ন করে এবং গৃহীত অর্থের ঘটনাত্তোর অনুমোদন দিয়ে সমস্যার সমাধান করলেন। নবসৃষ্ট মুক্তিযুদ্ধ জাদুঘর-এর জন্য বিদেশী বন্ধুদের সহায়তা গ্রহণে জটিলতা এড়াতে মান্নান স্যার মুক্তিযুদ্ধ জাদুঘরকে এফডি আইনে এনজিও হিসেবে নিবন্ধন দিলেন এবং একটি প্রকল্প আকারে উক্ত অর্থ গ্রহণের সরকারী অনুমোদন প্রদান করলেন। মুক্তিযুদ্ধ জাদুঘরের ট্রাস্টি আক্কু চৌধুরী তখন এনজিও ব্যুরোতে এসব কাজ সমন্বয় করতেন। এ সংশ্লিষ্ট কাজে জনাব তারিক আলী এবং আসুদুজ্জামান নূরও বেশ কয়েকদিন মৎস্য ভবনের ১০ ও ১১ তলায় এনজিও বিষয়ক ব্যুরোতে গেছেন।। চট্টগামের ‘বাংলাদেশ ইন্সটিটিউট অব থিয়েটার এন্ড আর্টস (বিটা) ’-এর নিবন্ধন দিয়েছিলেন নিরাপত্তা এজেন্সির নেতিবাচক মতামতকে উপেক্ষা করে। অভিনেতা শহীদুল আলম সাচ্চু ‘থিয়েটার সেন্টার ফর সোশাল ডেভেলপমেন্ট (টিসিএসডি)’ নামে একটি এনজিও-র নিবন্ধনের প্রস্তাব জমা দেন।। কামলউদ্দীন নীলু ‘সেন্টার ফর এশিয়ান থিয়েটার (CAT)’ নামে একটি এনজিও-র নিবন্ধন ও প্রকল্প অনুমোদনের জন্য আবেদন করেন। মরহুম এস.এম. সোলাইমানও ভিজুয়াল কনটেন্ট নির্মাণ করার অভিপ্রায়ে একটি এনজিও-র (নাম মনে করতে পারছি না) নিবন্ধনের জন্য আবেদন করেন। ব্যুরোর উর্ধতন কর্তাদের কেউ কেউ এসব প্রতিষ্ঠানের নিবন্ধন প্রদানের ব্যাপারে নেতিবাচক মতামত দিয়েছিলেন। তাদের বক্তব্য ছিল, এসব প্রতিষ্ঠান হুজুগে করা হচ্ছে। এককালীন অনুদান নিয়ে এরা বিদেশের টাকায় বিভিন্ন যন্ত্রপাতি ও সামগ্রি কিনবে। কিছু কাজও হয়তো করবে। তারপর একদিন লাপাত্তা হয়ে যাবে। মান্নান স্যার বলতেন, এরা শিল্পী মানুষ। এক সময় এরা হয়তো সংগঠন কন্টিনিউ করতে পারবে না। কিন্তু লাপাত্তা হবেনা। আমাদের রেগুলেটরি সহায়তা নিয়ে যদি এদের কিছু জিনিসপত্র হয়, তাহলে অসুবিধা কী? অনেকের মতামত অগ্রাহ্য করে তিনি ‘থিয়েটার স্কুল’ এর নিবন্ধন (এনজিও হিসেবে) নবায়নের প্রস্তাব এবং বিদেশী সাহায্যসহ প্রকল্প অনুমোদন করেন। বরগুনার পাথরঘাটা মিশনারী হাসপাতালের কয়েকজন ডাক্তার, নার্স এবং মিডওয়াইফকে ওয়ার্ক পারমিট প্রদানের বিষয়ে একটি নিরাপত্তা এজেন্সি বিরূপ মতামত দিলো। এজেন্সির বক্তব্য ছিল, ওই বিদেশীরা মানুষকে ধর্মান্তরিত করছে এবং তারা গুপ্তচরবৃত্তি করছে। ডেস্ক পর্যায় থেকে প্রস্তাব গেলো এদের ওয়ার্ক পারমিট নবায়নের আবেদন নাকচ করার জন্য। নথি দেখে হাসতে থাকলেন ডিজি মান্নান স্যার। বললেন, আমি তো এখানে আসার আগে হোম মিনিস্ট্রিতে জয়েন্ট সেক্রেটারি (পলিটিকাল) ছিলাম। আমি জানি কীভাবে এরকম মতামত আসে। তিনি বললেন, ওরা সেখানে কাজ করছেন ২৫/৩০ বছর হলো। এসেছেন যুবক অবস্থায়। এখন প্রৌঢ় ও বৃদ্ধ হয়ে গেছেন। এক রকম সন্যাস জীবন বেছে নিয়েছেন তারা। ধর্মান্তকরণ যদি তাদের কাজ হতো তাহলে তো এই ২৫/৩০ বছরে ওই এলাকার অন্ততঃ অর্ধেক মানুষ খৃস্টান হয়ে যেতো। তিনি আরো বললেন, ইউরোপ-আমেরিকার বৈভব, সামাজিক নিরাপত্তা আর বর্ণিল জীবনের মোহ ত্যাগ করে তারা জীবনের শ্রেষ্ঠ সময় আমাদের দেশের গরিব মানুষকে সেবা করেছেন। এখনও করছেন। ঘর-সংসারও করলেন না। তারা করবে গুপ্তচরগিরি? এজেন্সির মতামত গ্রহণ না করে ওয়ার্ক পারমিট দিলেন তিনি হাসপাতালের বিদেশী ডাক্তার, নার্স এবং মিডওয়াইফকে। মাদাম তেরেসা প্রতিষ্ঠিত ‘চ্যারিটি অব গড মিশন’ এর কাজও তখন এরকম এজেন্সি রিপোর্টের কারণে থেমে যাওয়ার উপক্রম হয়েছিল। সে সময় মাদাম তেরেসা বাংলাদেশে আসেন। এনজিও ব্যুরোতেও এসেছিলেন তিনি। মান্নান স্যার তাঁকে আশ্বস্ত করলেন, চ্যারিটি অব গড মিশন নির্বিঘ্নে কাজ করবে। বর্তমান করোনাকালে মানবিক সেবা দিয়ে আলোচিত সংগঠন ‘আল-মারকাজুল ইসলামী’র কাজেও বেশ প্রতিবন্ধকতা তৈরি হয়েছিল। মান্নান স্যার নিজে দায়িত্ব নিয়ে এই সংগঠনের সমস্যা দূর করেন। একইভাবে অনেক প্রতিবন্ধকতা দূর করে নিবন্ধন দিয়েছিলেন এবং প্রকল্প অনুমোদন করেছিলেন ‘আল-মাগরেবি আই হাসপাতাল’ এর। কমলাপুর বৌদ্ধবিহার ভিত্তিক এনজিও হলো ‘ধর্মরাজিক অরফানেজ’। শ্রীলঙ্কার মহামান্য প্রেসিডেন্ট প্রেমদাসা ঢাকা সফরকালে সেখানে একটি গভীর নলকূপ স্থাপন কাজের উদ্বোধন করেন। একটি প্রকল্পের আওতায় অরফানেজ কর্তৃপক্ষ নলকূপ স্থাপনের বিল পরিশোধের উদ্যোগ নেয়। এনজিও বিষয়ক ব্যুরোয় প্রকল্প দাখিল করলে ব্যুরো নিয়ম অনুযায়ী প্রকল্পের বিষয়ে মতামত প্রদানের জন্য লিড মিনিস্ট্রি স্থানীয় সরকার বিভাগে প্রকল্প প্রস্তাবের কপি প্রেরণ করে। স্থানীয় সরকার, পল্লী উন্নয়ন ও সমবায় মন্ত্রণালয় এ মর্মে মতামত দেয় যে কমলাপুর-বাসাবো এলাকাসহ ঢাকা ওয়াসার আওতাভুক্ত এলাকায় গভীর নলকূপ স্থাপনের অনুমতি দেওয়ার সুযোগ নেই। অনেক দেন-দরবার করে স্থানীয় সরকার বিভাগের সচিব, বিশিষ্ট সাহিত্যিক হাসনাত আবদুল হাইকে বিষয়টির গুরুত্ব বুঝিয়ে ওই মন্ত্রণালয়ের সম্মতি নিয়েই ধর্মরাজিক অরফানেজ এর গভীর নলকূপ স্থাপন প্রকল্পের ঘটনাত্তোর অনুমোদন দেন ডিজি মান্নান স্যার। এনজিও বিষয়ক ব্যুরোর মহাপরিচালক হিসেবে দায়িত্ব পালনের এক পর্যায়ে মান্নান স্যারকে প্রধানমন্ত্রীর কার্যালয়ের মহাপরিচালক পদে বদলি করা হয়। সেখানে তিনি সবচেয়ে গুরুত্বপূর্ণ পদ মহাপরিচালক-১ এর দায়িত্ব পান। নিজ দায়িত্বের অতিরিক্তি হিসেবে তাঁকে এনজিও বিষয়ক ব্যুরোর মহাপরিচালকের দায়িত্বও প্রদান করা হয়। সে সময় সরকারী কাজে তাঁর সাথে দিনাজপুর যাই আমি। গিয়েছিলাম সড়কপথে। সার্কিট হাউজে আমাদের রিসিভ করলো দিনাজপুর ডিসি অফিসের এক সহকারী নাজির। একটু পর এনডিসি আলকামা (১৯৮৫ ব্যাচ, অবসরপ্রাপ্ত সচিব) এলো। সার্কিট হাউজের পুরানো ভবনের দুই নম্বর কক্ষ দেয়া হয়েছে ডিজি মান্নান স্যারকে। ইতোমধ্যে খবর নিয়েছি, ওইদিন দিনাজপুরে অন্য কোনো ভিআইপি-র সফর নেই। এনডিসি আলকামাকে জিজ্ঞাসা করলাম: ‘পুরাতন ভবনের দুই নম্বর রুম কেন? নতুন ভবনে কে আছে আজ?’ ‘কেউ নেই। আমাকে যেভাবে বলা হয়েছে, সেভাবেই রুম দিয়েছি।’ জবাব এনডিসি-র। অবাক হয়ে গেলাম। জেলা প্রশাসন আয়োজিত কর্মশালায় অংশ নিতে আমরা গেছি। আর তাদের আতিথেয়তার এই নমুনা। আমি ক্ষেপে গেলাম। মান্নান স্যার বিষয়টা বুঝতে পেরে হাসতে থাকলেন। আমাকে ডেকে বললেন: ‘এক দিনের তো ব্যাপার। রাগ করোনা।’ আমি তখন ফিরে গিয়েছিলাম বছর দুই আগের দিনাজপুরে। এনজিও ব্যুরোর দোর্দন্ত প্রতাপশালী ডিজি-র সাথে নামলাম সৈয়দপুর এয়ারপোর্টে। আমাদের রিসিভ করলেন দিনাজপুরের জেলা প্রশাসক নিজে। সাথে দুই এডিসি। ডিজি স্যারকে রিসিভ করতে সেখানে আরও হাজির জেলা প্রশাসক রংপুর এবং জেলা প্রশাসক, নিলফামারী। সার্কিট হাউজের নতুন ভবনের দুই নম্বর ভিআইপি রুমে থাকতে দেয়া হলো তাঁকে। কারণ, এক নম্বরে একজন মন্ত্রী আছেন। পুরোনো ভবনের এক নম্বর রুমে দেয়া যেতো। বললো কেউ একজন। জিহ্বায় কামড় দিয়ে ডিসি দিনাজপুর বললেন: ‘ভয়াবহ অবস্থা সে ভবনের! স্যার থাকতে পারবেন না।’ নতুন ভবনের এক নম্বর কক্ষ দিতে না পারায় মরমে যেনো মরে যাচ্ছিলেন জেলা প্রশাসক। ওই প্রতাপশালী ডিজি স্যারকে এতো খাতির। মান্নান স্যার অতিরিক্ত দায়িত্বে এনজিও ব্যুরোর ডিজি শুধু নন, তাঁর মূল পদ প্রধানমন্ত্রীর কার্যালয়ের মহাপরিচালক। জ্যেষ্ঠতম মহাপরিচালক। অথচ তাঁকে তাঁর প্রাপ্য প্রটোকল এবং সরকারী সুবিধা দেয়া হলোনা। কারণ, তিনি বিশিষ্ট ভদ্রলোক। কখনো কারো ক্ষতির চিন্তা করেন না। আমার অসন্তোষ লক্ষ করছিলেন মান্নান স্যার। কাছে ডেকে নিয়ে বললেন: ‘চাকরিতে প্রটোকল, সুযোগ-সুবিধা, এসব পাওয়ার বিষয়টাকে খুব একটা গুরুত্ব দেবেনা। তা হলে চাকরির শেষেও সুখে থাকতে পারবে।’ স্যার এরকম বললেন। এটা তাঁর মহানুভবতা। কিন্তু আমি কোনোভাবেই বিষয়টা মেনে নিতে পারলাম না।। পরে আমার হৈচৈ এবং অসন্তোষ দেখে পেয়ে জেলা প্রশাসক সাহেব মান্নান স্যারের রুম পরিবর্তন করে দিয়েছিলেন। অনিচ্ছা সত্বেও সবার অনুরোধে স্যার অন্য রুমে গিয়েছিলেন। তবে তিনি গিয়েছিলেন তাঁর পাশের রুমে। মানে, পুরাতন ভবনের এক নম্বর রুমে। নতুন ভবনে শিফট হননি। দিনাজপুর ভ্রমণে যাওয়ার পথে স্যার রংপুর শহরে আমার শশুরবাড়িতে গিয়েছিলেন। ফেরার পথে বগুড়া শহরে আমাদের বাসায় গিয়েছিলেন। এর অনেক পরও দেখা হলে স্যার আমার আব্বা-আম্মা এবং শশুর-শাশুড়ির খোঁজ-খবর নিতেন। ১৯৯৭ সালে স্যারের পোস্টিং হয় জেনেভায় বাংলাদেশ দূতাবাসে। ইকোনমিক মিনিস্টার। ১৯৯৮ সালে আমার পদায়ন হয় ডাক ও টেলিযোগাযোগ মন্ত্রণালয়ে। বিশ্ব টেলিকম সংস্থার (আইটিইউ) প্রধান কার্যালয় জেনেভায়। সে কারণে মন্ত্রণালয় এবং টিএন্ডটি বোর্ডের অনেক সিনিয়র কর্মকর্তা মাঝে মাঝে জেনেভায় যেতেন। আমি ফ্যাক্সযোগে স্যারকে জানিয়ে দিতাম তাদের সফররসূচি। স্যারের গাড়ি এবং তাঁর ব্যক্তিগত সহকারী যথা সময়ে পৌঁছে যেতো এয়ারপোর্টে, সফরকারী কর্মকর্তাকে রিসিভ করার জন্য। আর একটা সফরের স্মৃতি দিয়ে শেষ করি। একবার স্যারের সাথে গোপালগঞ্জ গেছি। রাত্রিবেলা। একই কর্মসূচিতে সেখানে যাওয়া একজন বিশিষ্ট ব্যক্তি স্যারকে বললেন: ‘কাল আমরা টুঙ্গিপাড়া যাবো বঙ্গবন্ধুর মাজার জিয়ারত করতে। আপনি যাবেন? আপনি গেলে খুব ভোরে যাবো। সরকারী কর্মকর্তা আপনারা। কেউ দেখে ফেললে কি হয়। সেজন্য।’ কথা শেষ করতে দেননি মান্নান স্যার। বলেছিলেন: ‘চোরের মতো যাবো কেনো? গেলে দিনের বেলা যাবো। সবাইকে দেখিয়েই যাবো। একজন মুসলমান আর একজন মুসলমানের কবর জিয়ারত করতে যাবে। একজন বাঙালি বঙ্গবন্ধুর কবর জিয়ারত করতে যাবে। লুকিয়ে লুকিয়ে যাবে কেনো?’ পরদিন দুপুরে আমাদের প্রোগ্রাম শেষ হওয়ার পর স্যার বললেন: ‘যাবে নাকি টুঙ্গিপাড়া?’ ‘যাবো।’ বলি আমি। তড়িঘড়ি লাঞ্চ সেরে আমাকে নিয়ে সড়কপথে টুঙ্গিপাড়ার উদ্দেশে রওনা দেন প্রধানমন্ত্রীর কার্যালয়ের মহাপরিচালক-১ (১৯৯৫ সাল), অতিরিক্ত দায়িত্বে এনজিও বিষয়ক ব্যুরোর ডিজি, আমার চাকরি জীবনে পাওয়া শ্রেষ্ঠতম উর্ধতন কর্তা জনাব এম এ মান্নান। এখনও মানুষের প্রতি অকৃত্রিম ভালোবাসা বজায় রেখে নিষ্ঠার সাথে মানুষের জন্য কাজ করে যাচ্ছেন আমার এবং আমার মতো আরো অনেকের প্রিয় স্যার, বর্তমানে বাংলাদেশ সরকারের মাননীয় পরিকল্পনা মন্ত্রী জনাব এম এ মান্নান, এমপি। ১০ জুলাই ২০২১ (চলবে)
একটু আগে বিটিভি চট্টগ্রাম কেন্দ্রে প্রচার হল আমার সুর ও সংগীত পরিচালনায় গাওয়া একটি দেশাত্ববোধক গান। গানটির কথা লিখেছেন গীতিকার মোঃওবায়দুল্লাহ। বাসার টিভি থেকে সরাসরি ভিডিওকৃত।
......যাঁরা গানটি সরাসরি দেখতে পারেননি, তাঁদের জন্যে ফোনে রেকর্ডকৃত বীরাঙ্গনা গানের অংশটুকু পোষ্ট করছি। একসূর্য শুভেচ্ছা......
১৯৮০ সাল, ডিসেম্বর ৬ তারিখ। ছাত্র মৈত্রীর প্রতিষ্ঠা বার্ষিকী। আসলে ঐ দিন ছাত্র মৈত্রী নতুন করে প্রতিষ্ঠিত হয়নি। মুক্তিযুদ্ধে এদেশের চীনপন্থী কমিউনিস্টরা ঐক্যবদ্ধভাবে সঠিক ভূমিকা (জাতীয়তাবাদী সংগ্রামকে গুরুত্ব না দিয়ে শুধু শোষন মুক্তির সংগ্রামকে প্রাধান্য দিয়ে ) না রাখতে পেরে স্বাধীনতার পর এক ধরণের বিভ্রান্তির মধ্যে পড়ে। ঐ বিভ্রান্তির ফলে নিজেদের মধ্যে দন্দ্ব কলহের সৃষ্টি হয়। মূল লড়াই সংগ্রামকে গুরুত্ব না দিয়ে বিভিন্ন তত্ত্ব কচলা কচলি করে পার্টি ভেঙ্গে একের পর একটা নতুন শ্লোগান নিয়ে পৃথক পার্টি গড়ে তুলতে থাকে। সাথে সাথে তাদের অনুসারী ছাত্র কর্মীরাও পৃথক হয়ে নতুন ছাত্র সংগঠন তৈরি করতে থাকে। এইভাবে দশ বছরে ভাংতে ভাংতে মুক্তিযুদ্ধ পূর্ব বিশাল ও সংগ্রামী ছাত্র সংগঠন ছাত্র ইউনিয়ন মেনন গ্রুপ ( মুক্তিযুদ্ধের অন্যতম সোপান ১১ দফা প্রণয়নকরী, ৬৯ এর গন অভ্যুত্থানের অন্যতম কান্ডারী , মোনায়েম খানের ত্রাস পাঁচ পাত্তরকে বধকারী) যখন ক্ষুদ্র ক্ষুদ্র কয়েকটি গ্রুপে পরিনত হয়েছে, ঠিক তখনই কিছু ছাত্র নেতৃবৃন্দ ঐক্যবদ্ধ হওয়ার কথা ভাবে। এইভাবে ঐক্যের ধারার মধ্যে দিয়েই ছাত্র মৈত্রীর প্রতিষ্ঠা। এই ঐক্যের ধারা বাংলাদেশের ছাত্র রাজনীতিতে এমন ধারার সৃষ্টি করেছিল যে, ৮০ এর দশক জুড়ে সৈরাচার বিরোধী আন্দোলনসহ ৯০ এর গন অভ্যুত্থানে এর অগ্রণী ভূমিকা ছিল। বিশেষ করে ঐ দশক জুড়ে জামাত শিবির শিবির বিরোধী বিরোধী আন্দোলনে ছাত্র মৈত্রী কান্ডারীর ভূমিকা পালন করেছিল। কিন্তু ৯০ এর পর লড়াই সংগ্রামে ভাটা পড়ায় আবার স্থবিরতা তৈরি হয়েছে,ফলে আবার টুকটাক ভাংতে শুরু করেছে। এখন ছাত্র গন আন্দোলনে তাদের ভূমিকা একেবারেই নগন্য। কিন্তু জনগণের শোষন মুক্তির লড়াই সহ সকল ছাত্রের মানসম্মত শিক্ষা পাওয়ার যে লড়াই, তার বাস্তবতাও বিরাজ করছে। তাই ঘটা করে ব্যানার ফেস্টুন নিয়ে প্রতিষ্ঠা বার্ষিকী পালন করে সংগঠনের বিকাশ করার অপচেষ্টা বাদ দিয়ে লড়াই সংগ্রামের মধ্য দিয়ে সংগঠনের বিকাশে মনোযোগী হওয়া আবশ্যক ।
আকাশ লিখলো চিঠি; পাতায় পাতায় লেখা হেমন্ত পাখির কাছে থেকে রোদের গান শেখা
পুরো রমজান মাসের সবগুলো রোজাই করেছি। তারাবির নামাজ পড়েছি বাসাতে বা অন্যত্র। শাওয়াল মাসের ছয়টি নফল রোজাও শেষ। নিউইয়র্কে করোনার কড়াকড়ি শিথিল হয়েছে। ভাবলাম এবার জুম্মার নামাজ মসজিদে গিয়ে সারি। ম্যানহাটনের নতুন আবাসিক এলাকার মসজিদে গিয়ে অবাক। নির্দিষ্ট আসন পূরণ হওয়ায় দরোজা বন্ধ। সামাজিক দূরত্ব প্রতিপালনে কর্তৃপক্ষ সজাগ। কি আর করা-- শেষ ভরসা প্রিয় 'জ্যাকসন হাইটস'। জুম্মার দ্বিতীয় জামাত দুপুর আড়াইটায়। দীর্ঘ বিরতি বাদে আয়েশ করে পবিত্র জুম্মা মুবারক। ছয়টির স্থলে শাওয়ালের সাতটি রোজা'রও সমাপ্তি। একটি বেশি করেছি যদি কোনোটি বাতিল হয়ে যায়! নিউইয়র্কে রোজা রাখতে আমার কখনও ক্লান্তি লাগে না। সবগুলো ভালোয় ভালোয় হলো বলে হৃদয়ে পরম পরিতৃপ্তি। আঠের বছরের সন্তান--- সিয়াম সুলেরীও রোজা করেছে সব! ♠ ♦ সাসু, নিউইয়র্ক, মে ২০২১ #
বড় কুরিয়ার সার্ভিসের ডিজিটাল নিক্তিগুলি পরীক্ষা করা উচিত। তারা এতে ১০০ থেকে ১২৫ গ্রাম চুরি করে। তাতে আপনার ডকুমেন্ট সবসময় ৫০০ ও ১০০০ গ্রামের সীমা পার হয়ে যায় ও সে দ্বিগুণ বিল করে। আমি আজ হাতেনাতে প্রমাণ পেয়েছি।
পরীমনির সাথে ব্যক্তিগত সম্পর্ক না থাকার দাবিদার চয়নিকা চৌধুরী আটক।।
সময়ের কাহন -২৩ -------------------------- সবেমাত্র রাতের রান্না শেষ হয়েছে। বাড়ির ছোটোরা খেতে বসবে ঠিক তখন আমার ছোট জায়ের বড় বোনের( বিপ্লবী গায়ক তেজেন সেনের স্ত্রী) বাড়ি থেকে বেশ কিছু আত্মীয় বাড়িতে এসে ঢুকলেন। সকলেরই ভয়ার্ত আর উদ্ভ্রান্ত চেহারা। আলুথালু বেশবাস । তাঁরা নাকি অনেক কস্টে লুকিয়ে শহর থেকে গ্রামে এসেছিলেন সেই বাড়িতে আশ্রয় নিতে কিন্তু বাড়িটি একদম ফাঁকা জায়গায় বলে মেয়েদের নিয়ে সেখানে তাঁদের নিরাপদ মনে হচ্ছে না।তাই সবাই আমার শ্বশুরবাড়িতে চলে এসেছে। দলে দলে মানুষ তখন গ্রাম নিরাপদ ভেবে শহর ছাড়তে শুরু করেছেন । অথচ গ্রামে তখন শুধু যে বাড়ি লুটপাট শুরু হয়েছে তাই নয় লুটের পরে রাজাকাররা সেই বাড়ি গান পাউডার দিয়ে পুড়েও দিচ্ছে। কোথায় গেলে যে মানুষ নিজেকে নিরাপদ মনে করবে কেউই তা জানে না। কার যে কখন কি বিপদ আসবে তা কেউই বলতে পারে না। অতিথিরা এতই ক্লান্ত ছিলেন যে তাঁরা বাড়িতে ঢুকেই মাটিতে পাটি বিছানো দেখে সেখানেই শুয়ে পড়লেন। আমরা সবাই তাঁদের সাথে বর্তমান পরিস্থিতির কথা আলোচনা করছিলাম। এমন সময় বাড়ির পুরুষরা হন্তদন্ত হয়ে সেখানে এসে বললো মেয়েরা সবাই শিগগির বাঁশবনে গিয়ে লুকিয়ে পড়।রাজাকারের দল বাড়ি লুট করতে আসেছে।শিগগির, শিগগির। বলতে না বলতেই দেখি ভয়ংকর শব্দে হৈ হৈ করতে করতে মশাল হাতে এক দঙ্গল ডাকাত আমাদের বাড়ির দিকেই এগিয়ে আসছে । তাদের দেখেই ভয়ে আমাদের গলা শুকিয়ে কাঠ।বাড়ির সবার চোখে মুখে ত্রাস ফুটে উঠলো। ভয়ে,আতংকে রাতের আঁধারেই সবাই বাড়ির পেছন দিকে পুকুর পাড়ের ঘন বাঁশ বনে লুকিয়ে থাকার জন্যে ছুটতে লাগলো। আমি কোথাও আমার কর্তাকে দেখতে পাচ্ছি না। অবোধ বাচ্চা দুটি খাটে ঘুমিয়ে আছে। একজনকে সে এসে কোলে নিলেই হয়।কি করবো কিছু বুঝতে পারছিলাম না। সেই মুহুর্তে ত্রস্ত হাতে আমার সুটকেশ খুলে কিছু কাপড় সরিয়ে বড়দিদের কিছু কাপড়চোপর,সার্টিফিকেট, আমার মেয়ের দুধের বোতল,গ্ল্যাক্সো দুধের টিন,চিনি এসব ভরে নিলাম। খাট থেকে ঘুমন্ত মেয়েকে তাড়াতাড়ি টেনে নিয়ে শমিতাকে ডেকে তার কোলে তুলে দিয়েই এক হাতে সুটকেস আর অন্য হাতে ঘুমন্ত ছেলেকে বুকে জড়িয়ে ধরে ঘর থেকে বেরিয়ে এলাম। অন্ধকারের মধ্যে তখনও আমার কর্তাকে কোথাও দেখছিও না আবার তাকে জোরে ডাক দিতেও পারছি না।সে যে কোথায় জানি না।অথচ ডাকাত আসার একটু আগেই আমার বিশ ভরি সোনার গয়না মাটির ঘরের দেয়ালের একটা ফাটলের আড়ালে সে লুকিয়ে রেখে এসেছে।কোথায় গেলো সে? শমিতা আমার সাথেই আছে।আমিই সুটকেস আর আমার ছেলেকে নিয়ে অন্ধকারে ঠিক দৌড়াতে পারছিলাম না ।হঠাৎ আমার দেবর আমাকে সুটকেস টানতে দেখে বললো বৌদি তুমি তাড়াতাড়ি ছেলেকে নিয়ে চলে যাও।সুটকেসটা আমি নিয়ে যাচ্ছি তার কথায় আমি নিশ্চিন্ত হয়ে সুটকেসটা তার জিম্মায় দিয়ে ছেলেকে বুকে জড়িয়ে ধরে শমিতার হাত ধরে ছুটতে ছুটতে বাঁশবনের ভেতরে ঢুকে গেলাম। বাড়ির ছেলেমেয়ে, বড় ছোট সবাই তখন সেখানেই। এমনকি একটু আগে আসা আমার জায়ের আত্মীয়রাও। রাজাকারের দল ততক্ষনে উন্মত্তের মতো পাশবিক উল্লাস করতে করতে বাড়ির ভেতরে ঢুকে পড়েছে।বাঁশ বনের ভেতরে তাদের সেই উল্লাস হুংকারের মতো আছড়ে পড়ছে সেই সাথে তাদের মশালের আলোর ঝলকও দেখা যাচ্ছে। কর্তার ওপরে আমার ভীষণ রাগ হচ্ছিলো। এই বিপদের সময়ে সে আমাদের কাছে না থেকে কোথায় গেলো? খানিক পরে বুঝতে পারলাম সে বাঁশবাগানেই আছে কিন্তু গাঢ় অন্ধকারে প্রায় বিশ পঁচিশ জন মানুষকে ডিঙিয়ে আমাদের কাছে আসতে পারছে না বা কথাও বলতে পারছে না। চুপ করে নিঃশ্বাস আটকে দম বন্ধ করে সবাই বসে আছি সেই নিকষ কালো অন্ধকারের মধ্যে। পাশের জন যে কে তাও বুঝতে পারছি না। বাঁশ বাগানে ঝিঁঝিঁ আর নানারকম পোকারডাক, সেই সাথে ডাকাতদের জান্তব উল্লাস অন্ধকার রাত্রিকে বীভৎস আর ভয়ংকর করে তুলেছে। চৈত্র শেষ হয়েছে গতকাল। বিষুব সংক্রান্তির কোন আয়োজন যেমন উদযাপন করা হয়নি ঠিক তেমনি পয়লা বৈশাখও পা দিয়েছে যেন খুব ভয়ে ভয়ে, নিঃশব্দে, চুপিচুপি। নববর্ষের দিনেই যে আমাদের এমনি করে সর্বস্বান্ত হতে হবে তা কে জানতো? বাঁশবনে আরও ভয় পাচ্ছিলাম সাপ টাপ এসে না ছোবল মারে? হঠাৎ দেখি কাঁচা ঘুম থেকে তুলে আনা আমার মেয়েটা বাঁশ বনের ভেতরে নিকষ অন্ধকার আর রাজাকারের জান্তব উল্লাসধ্বনি সইতে না পেরে এমন প্রবল ভাবে কাঁপতে লাগলো যে কিছুতেই তার সেই কাঁপুনি থামছিলো না।দাঁতে দাঁত লেগে ঠকঠক আওয়াজ হচ্ছিলো। শমিতা তাকে বুকের ভেতরে জড়িয়ে রেখেছে আমি মাথায় হাত বুলিয়ে দিচ্ছি তবুও থামছেনা তার কাঁপুনি।কিন্তু মুখে সে টুঁ শব্দটি করছে না । কি করবো কিছুই বুঝতে পারছিলাম না। এমন সময় আমার কচি ছেলেটা ঘুম থেকে উঠে এত অন্ধকার দেখে ভয়ে কেঁদে উঠতেই কেউ একজন চাপা গর্জনে বলে উঠলো কার বাচ্চা কাঁদে? এক্ষুনি ওর মুখ চেপে ধরে কান্না বন্ধ করাও।একটা বাচ্চার জন্যে আমরা সবাই মরবো নাকি? মনে হল একটু আগে সন্ধ্যার সময় আমাদের বাড়িতে আশ্রয় নিতে আসা অতিথিদের মধ্যেই কেউ একথা বললো। আহারে আমার দুধের বাচ্চাটা। বিধাতাই হয়তো দয়া করে তার সেই কান্না থামিয়ে দিয়েছিলেন। একটু পরে সে নিজেই আমার বুকের ভেতরে ঘুমিয়ে পড়লো। রাত ক্রমশ গভীর থেকে গভীরতর হচ্ছে।রাজাকারদের লুটপাট আর শেষ হচ্ছে না।তিন পুরুষের সঞ্চিত মালামাল এক রাতে লুট করে নিয়ে যাওয়া চাট্টিখানি কথা নয়।সংখ্যায় ওরা কতজন হবে আন্দাজ করা যাচ্ছে না।তবে সমানে একতলা আর দোতলা দাপিয়ে মালামাল যে লুট করছে তা বুঝতে পারছি। আমাদের কারুরই খাওয়া হয়নি।সবাই উপোষ। রাজাকাররা টের পাবে বলে ভয়ে কেউ কথা বলছে না।পাশের জনের শুধু নিঃশ্বাসের শব্দটাই শুনছি। সারারাত লুটপাট করে সূর্য ওঠার সাথে সাথে রাজাকারদের দল বিদায় নিলো তবে অবাক লাগলো লুটপাটের পরে আমাদের বাড়িটা গান পাউডার দিয়ে পুড়লো না বলে। আতংকে,প্রাণের ভয়ে আর রূদ্ধশ্বাসে সারারাত কেটে যাবার পরে ভোরের আলো দেখা দিলে বাঁশবনের ফাঁক দিয়ে দেখি গরুর গাড়িতে করে লুটপাটের সামগ্রী নিয়ে উল্লাস করতে করতে ওরা চলে যাচ্ছে। ওরা চলে যাবার পরে আমরা বাঁশ বন থেকে বেরিয়ে অদূরে এক গরীব গৃহস্থের ছোট্ট উঠানে এসে দাঁড়ালাম। গৃ্হস্থটি আমাদের দেখে শশব্যস্ত হয়ে তার ঘরে গিয়ে বসার জন্যে অনুরোধ করছিলো কিন্তু তার ছোট্ট ঘরটাতে আমাদের বসতে দেবার মতো জায়গা কোথায়? অগত্যা সেই উঠানেই একটা হোগলার মাদুর পেতে দিয়ে বিনয়ের সুরে সে আমাদের বসতে বললো। আমার মেয়ের তখন দুধ খাবার সময় হয়েছে।আমি আমার দেবরকে জিজ্ঞেস করলাম মেয়ের খিদে পেয়েছে। দুধ বানাতে হবে। সুটকেসটা কোথায়? আমার প্রশ্নের উত্তরে সে বললো," বউদি সুটকেসটা আনতে গিয়ে দেখি ওটা খুব ভারি।তাই আর আনা হয়নি। " তার এই উত্তরের জন্যে আমি একেবারেই প্রস্তুত ছিলাম না। বজ্রাহতের মতো সেখানেই বসে পড়লাম।মনে মনে বললাম যত ভারিই হোক আমি ঠিকই ওটা বয়ে নিয়ে আসতাম।বাঁশবন বাড়ি থেকে এমন কিছু দূরে নয়।আমি যেখানে সুটকেসটা আনার সাহস করেছিলাম সে কেন পারলো না? মেয়ের তখন প্রচণ্ড খিদে পেয়েছে। কাছেই ছিলো একটা আম গাছ। গাছটিতে প্রচুর কাঁচা আম ঝুলছে।আমি বললাম গাছ থেকে একটা আমই না হয় ছিঁড়ে দাও।আমটাই কেটে দিই মেয়েকে। আমার দেবর সে কথা শুনে চোখের জল আর ধরে রাখতে পারলো না। সবাই সেই উঠানে অপেক্ষা করে আছি কখন গুন্ডারা পুরোপুরি বাড়ি ছেড়ে যাবে।কারণ তখনও রাজাকাররা চলে গেলেও তাদের ছোট ছোট ছেলেগুলি তখনও বাড়ি ছাড়ে নি।ওরা তখন ভাঁড়ার ঘরের মরিচ মশলার টিনগুলি নিয়ে যাচ্ছিলো। একসময় ওরাও যখন পুরোপুরি বাড়ি ছেড়ে চলে গেলো তখন খুব ভয়ে ভয়ে সবাই বাড়িতে এসে ঢুকলাম। বাড়ি বললে হয়তো ভুল বলা হবে।কী বলবো তা আমার অভিধানে নেই। বিদ্ধস্ত,সারাবাড়ি জুড়ে ছেঁড়া কাগজপত্রে লণ্ডভণ্ড এক আবাসকে কি বাড়ি বলা যায়? আমার শাশুড়ি বাড়ি তৈরির সময় সেই ব্রিটিশ আমলে খুব শখ করে ওয়াল টু ওয়াল একটা কাঠের ক্যাবিনেট করিয়েছিলেন তাতে মনে হয় দশজন মানুষ ঢুকতে পারবে।সেই ক্যাবিনেটে আমাদের পাঁচ জা,আমার শাশুড়ি, কাকিশাশুড়ির বিয়ের,নাতি নাতনিদের অন্নপ্রাশনে পাওয়া সব কাঁসার বাসন থাকতো। সব উধাও। ক্যাবিনেটেটি খাঁ খাঁ করছে। পূজার ঘরের পেতলের জিনিস, রান্না ঘরের কাঁসার বাসন, ড্রেসিং টেবল,আলমারি, সবার তোলা কাপড় চোপর, ফার্নিচার, বিছানা,বালিশ,ভাঁড়ার ঘরে দুর্দিনের জন্যে সঞ্চয় করে রাখা চাল,ডাল,তেল,মশলা কিছুই অবশিষ্ট নেই। আলমারির সমস্ত বই ছিন্নভিন্ন আর পদদলিত হয়ে মাটিতে গড়াচ্ছে,কাগজপত্র ছিঁড়ে ঘরময় ছড়িয়ে রেখেছে। ঠাকুর দেবতার ছবিগুলির কাঁচ আছড়ে আছড়ে ভেঙে রেখেছে। তিল তিল করে সযত্নে সাজানো আমার শাশুড়ির সংসার । কত সুখ,দুঃখ,আনন্দ বেদনার সাক্ষী,কত স্মৃতি তাঁর? জানোয়ারগুলি এক রাতের মধ্যেই লুট করে শেষ করে দিয়ে গেলো। সারা রাত কারো খাওয়া হয়নি।আমার শাশুড়ি বললেন চালে ডালে খিচুড়ি বসিয়ে দাও।সবার পেটে অন্তত কিছু পড়ুক। ভাঁড়ার ঘর যে খালি তা তখনও তিনি জানেন না। রান্নাঘর ছিলো মূল ঘর থেকে খানিকটা তফাতে। রান্নাঘরে ঢুকে দেখা গেলো বাসন কোসন কিছু নেই তবে রাতে খাবার জন্যে যে রান্না করা হয়েছিলো তা তেমনিভাবেই রয়েছে। সবাই ধারণা করলো খাবারে ঠিক বিষ মিশিয়ে দিয়ে গেছে। আমার শাশুড়ি কি ভেবে সেই খাবার বাড়ির কুকুরকে খেতে দিয়ে অপেক্ষা করতে লাগলেন কুকুরটির কোন ক্ষতি হয় কিনা।কিছুক্ষণ অপেক্ষা করার পরে দেখা গেলো কুকুরটির কিছু হয় নি।তখন সেদিন ক্ষিদেয় কাতর আমরা সেই খাবার খেতে বাধ্য হয়েছিলাম। আমার পরণের দুটি শাড়ি ছাড়া আর কোন কাপড় নেই।ছেলেমেয়ে আর কর্তারও তাই। তবে দেয়ালের ফাটলে রাখা গয়নাগুলি নিরাপদেই ছিলো। আপাতত এই আমার সম্পত্তি।দুর্দিনে এটা দিয়েই আমাদের চলতে হবে। শ্বশুর বাড়িতে ঢোকার মুখেই ছিলো একটা টিউবওয়েল। গ্রামের বউ-ঝিরা অনেকেই সেই টিউবওয়েল থেকে জল নিতে আসতো। এই ঘটনার দু তিন দিন পরেই সেই টিউবওয়েলে কয়েকটি মেয়ে দল বেঁধে জল নিতে এলে তাদের মধ্যে রাজাকারদের পরিবারের দুইটি মেয়ে খুব সেজেগুজে তাদের সাথে এসেছিলো যাদের একজনের পরণে ছিলো আমার আকাশ রঙা শিফন শাড়ি আর অন্য জনের পরণে ছিলো আমার কালো রংয়ের জমিতে রুপালী বুটি তোলা কাতান শাড়ি। পাকিস্তান থেকে আসার সময় আমার কর্তা শখ করে কিনে দিয়েছিলো। আমার ননদ তাদের পরণে শাড়ি দুটি দেখে জিজ্ঞেস করলেন এই শাড়ি তোরা কোথায় পেয়েছিস? মেয়ে দুটি উত্তর দিলো শহর থেকে আমাদের ভাই কিনে এনেছে। কোথায় কোন পরিবেশে কি শাড়ি পরতে হবে এই জ্ঞানটুকু পর্যন্ত যাদের নেই তাদের পক্ষেই বোধকরি এসব বলা সাজে। ঘরে তখন চাল ডাল বলতে কিছুই নেই, কারো হাতে জমা টাকাও নেই। আমার দেবর কার কাছ থেকে জানি কিছু টাকা পেতো।এই দুঃসময়ে সে চাল দিয়ে সেটা ফেরত দিয়ে গেলো। ঘরে গরু আছে।গরুর দুধে বেশ খানিকটা জল মিশিয়ে বাচ্চাদের খাওয়ানো হয়।আমিও আমার মেয়ের দুধ চুরি হয়ে গেছে বলে সেই দুধই মেয়েকে খাওয়াই। পুকুরটা নূতন করে সদ্য কাটা হয়েছে।নূতন মাটি পেয়ে পাড় জুড়ে হরেক রকম শাক জন্মেছে।টাটকা, তরতাজা সেই শাকই আমি,আমার জা আর ননদ মিলে তুলে আনি। সামান্য তেল দিয়ে সেই শাক ভাজি করা হয়।সেই সাথে জলের মতো পাতলা ডাল কখনো বা পাতলা খিচুড়ি এই ছিলো প্রতিদিনের খাবার।সকালের জলখাবার ছিলো কখনও গাছের পাকা কাঁঠাল কখনও চিঁড়ে গুড় বা আটার রুটি। পুকুরটা তখন নতুন করে কাটা হয়েছে বলে জল জমেনি। আরেকটা পুকুর অংশীদারী সেটাতে স্নান করা গেলেও মাছ ধরা যাবে না। দুয়েকটা ফার্নিচার তখনো বাড়িতে ছিলো।তার মধ্যে আমার শাশুড়ির বার্মা থেকে আনা কিছু আবলুস কাঠের আর কিছু সেগুন কাঠের। বাধ্য হয়ে সেসবও জলের দামে বিক্রি করতে হল। বাড়ি জুড়ে ন্ডভন্ড কাগজপত্রগুলি জড়ো করে একটা বস্তায় পোরা হয়েছে চুলায় পোড়াবার জন্যে। একদিন আমি খিচুড়ি রাঁধতে বসেছি।আগুনে দেয়ার আগে পরিক্ষা করে দেখছিলাম যদি এর মধ্যে কোন দরকারি কাগজ থেকে থাকে। একদিন ইচ্ছে ছিলো মাস্টারদার হাতের লেখা খুঁজে দেখার। তা আর হল না। হঠাৎ দেখি সেই কাগজের মধ্যে বাবার আর বড়দির সার্টিফিকেট গুলি মোচড়ানো অবস্থায় পড়ে আছে। আমি যেন একটা গোল্ড মাইন পেয়ে গেলাম। বিশেষ করে বাবার সার্টিফিকেট গুলি যেখানে বাবা, বীরেন্দ্র কৃষ্ণ ভদ্র আর হেমন্ত মুখোপাধ্যায়ের একসাথে গান আর আবৃত্তি করার কথা লেখা আছে। ছেলের জন্মের আগেই আমি হনুফা নামে ছোট একটা কাজের মেয়ে রেখেছিলাম। সেও আমার সাথেই ছিলো।দশ কি বার বছর বয়েস তার। তার মা আমাকে অনুরোধ করেছিলো মেয়েকে যেন নামাজ শিক্ষা আর সেই সাথে কোরান শরীফ শিক্ষাটাও একটু দিই। আমি তার জন্যে মৌলভী রেখে দিয়েছিলাম।সেই সাথে তাকে বাংলাও পড়াতাম। মেয়েটি নামাজ পড়তে জানলেও কোরান শরীফ খতম তার তখনো হয় নি।তাকে আমি বলতাম দেখ পাকিস্তানি সৈন্যরা যদি কখনো আমাদের বাড়িতে আসে তাহলে আমাদের তো মেরে ফেলবে তখন তুইও তো আর বাঁচবি না।তুই তখন তাদের বলিস যে তুই নামাজ পড়তে জানিস।সুরাগুলি তাদের শুনিয়ে দিস। সে আমার দিকে তাকিয়ে করুণ মুখে বলতো চাচি আপনারা মারা গেলে আমি কিভাবে আমার আম্মাকে খুঁজে পাবো? বেচারা আমার সাথে চট্টগ্রাম এসে ফেঁসে গেছে। আমাদের বাড়ি লুট হবার ঠিক সপ্তাহ খানেক পরেই হঠাৎ একসকালে একদল মানুষ হুড়মুড়িয়ে ছুটতে ছুটতে এসে বললো এইমাত্র তারা দেখে এসেছে খেয়াঘাটে পাঞ্জাবি সৈন্যরা দলে দলে নৌকা থেকে নেমেছে।হিন্দুদের ঘরে ঘরে তল্লাশি চালাবে। এই মুহুর্তে ঘর থেকে বেরিয়ে পড়তে হবে সবাইকে।নইলে কেউই প্রানে বাঁচবেন না। সাথে সাথে আমরা যে অবস্থায় ছিলাম সেই অবস্থায় বাড়ি থেকে ঊর্ধ্বশ্বাসে বেরিয়ে আসতে গিয়ে দেখি একজন অপরিচিত মহিলা এসে ঢুকলেন আমাদের বাড়িতে। তিনি যে কে ছিলেন তা আজ আর মনে নেই। আমাদের তিনি অনুরোধ করলেন ভয় না পেয়ে তাঁর সাথে যেন আমরা যাই। শ্বশুরবাড়িতে গেলে বাড়ির বাইরে আমি কখনও পা দিই নি।বাড়ির সব মেয়েরা তাঁর সাথেই চলেছে দেখে আমিও এই প্রথম মেয়ের হাত ধরে আর ছেলেকে কোলে নিয়ে আলুথালু বেশে মাঠ ঘাট পেরিয়ে সবার সাথে দৌড়াতে লাগলাম। আমাদের পরিবারের সব মহিলাদের নিয়ে সেই মহিলা গ্রামের মুসলমান পাড়ার একটা বাড়িতে এসে ঢুকলেন। চলবে
