তর্জনীর তীর ♠ যে কবিতা থেকে হাজার কবিতার জন্ম ♥ সালেম সুলেরী জ্বি, কবিতাটির পটভূমি '১৯৭০-এর ২৩ অক্টোবর'। সেদিনই মহাগণনায়ক বঙ্গবন্ধু শেখ মুজিবকে প্রথম দেখি। কিছুদিন আগে মজলুম জননেতা মাওলানা ভাসানীকে পেলাম। আব্বার অগ্রজ মোজাম্মেল হোসেনের লাগোয়া বাড়িতেই উঠেছিলেন। মোজাম্মেল চাচা 'ন্যাশনাল আওয়ামী পার্টি'র স্থানীয় সভাপতি। আর সেই বামঘেঁষা 'ন্যাপ' ও আ'লীগের প্রতিষ্ঠাতা একজনই। তৎকালের নির্বাচন বিরোধী নেতা মাওলানা ভাসানী। বললেন, 'ভোটের বাকসে লাত্থি মারো, পূর্ববাংলা স্বাধীন করো।' যতোই ভোটের জিগির তোল, ক্ষমতা দেবেনা পাকিস্তানীরা। তারপরও গণতন্ত্রের প্রতিষ্ঠায় নির্বাচনমুখী হলো আ'লীগ। ১৯৭০-এর নির্বাচনী সভায় ভাষণ দিতে এলেন বঙ্গবন্ধু। আমার পৈতৃকবাস রংপুরের নীলফামারীর ডোমারে। কৈশোরে মেজদা'র হাতধরা বৃষ্টিস্নাত বিলম্বিত সভা সেটি। অগ্রজ সহোদর সরকার মাহবুব ছাত্রলীগের স্থানীয় সম্পাদক। মঞ্চভরা আয়োজনের সন্চালনায় পন্চগড়ের রাজনীতিক সিরাজুল ইসলাম। দূরের দেখায়-- আমার অগ্রজ তাতে সহকারী সন্চালক। ঠেলাঠেলির মধ্যেও মুখাবয়বটি দেখতে পাওয়ার মহানন্দ। তার চেয়েও বড়ো আনন্দ একটি অবিনাশী কবিতার প্রাপ্তি। সংক্ষিপ্ত অথচ তাৎপর্যপূর্ণ বক্তব্য রাখলেন মহামুজিব। তখনও 'বঙ্গবন্ধু' উপাধিটি ব্যাপকতা পায়নি। মুদ্রামাফিক মুঠোভেঙে ডান হাত তুললেন। কনিষ্ঠাসহ তিনটি আঙুল করতলে শোয়ানো। বৃদ্ধাঙ্গুলি দাঁড়ানো তবে তর্জনী অধিক শক্তিমত্তায় উড্ডীন। আমরা কৈশোরে তখন 'তীরধনুক' যোদ্ধা। স্বাধীনতা, বিপ্লব, মুক্তিযুদ্ধের মন্ত্রে আবেগ-উত্থিত। আমার মনে হলো বঙ্গবন্ধু বিপ্লবী কবিতায় নিবেদিত। একটি তর্জনী উঁচিয়ে দিলেন একটিই ঘোষণা। বললেন, একটি ভোটও যেন বাইরে না যায়। বক্তব্যের দৃঢ়তার মধ্যে আঙুল-অনামিকা ভীষণ দৃপ্ত। আমার ভাবনায় চলকে উঠলো কবিতার উপমা। তর্জনী উঁচানো তীর নাকি 'তর্জনীর তীর'। মুক্তিযুদ্ধকালে গরুরগাড়িতে পরিবারসহ ভারতগমন, শরণার্থী সময়। কোচবিহারের হলদিবাড়িতে কাঁচা হাতেই কবিতা-প্রয়াস। পুরোটা লিখতে পারি সত্তর দশকের উপান্তে। কবিতার ছন্দ-ব্যাকরণ শেখার বয়ঃসন্ধিকালে। ছাপাও হলো প্রথমে দেয়ালিকা'য়, পরে মহাজনপ্রিয় 'ইত্তেফাকে।' অতঃপর কবিতার বিষয়টি আর একার থাকলো না। তর্জনীকে তীর বানিয়ে রচিত হলো হাজার কবিতা। এখনও হচ্ছে, মুদ্রাদোষে হয়তো হতেই থাকবে। রচনার পটভূমিসহ কবিতাটি আবার ছাপা হলো। প্রবাসের প্রধান কাগজ 'সাপ্তাহিক ঠিকানা'য়। ১৫ আগস্ট জাতীয় শোক দিবসের ঋদ্ধ ক্রোড়পত্রে।কর্ণধার, সাবেক এমপি এম এম শাহীনকে মহাধন্যবাদ। সংশ্লিষ্ট কুশলী, বিশাল পাঠকগোষ্ঠীকেও আন্তরিক অভিনন্দন। নির্মমতায় নিহত বঙ্গবন্ধু পরিবার, অন্য শহিদদেরা স্বর্গশান্তি পাক। ইতিহাসের শ্বাসে বেঁচে থাক আমার কৈশোরের সেই পদ্যপ্রেম। সেই স্মৃতিসিক্তময় দৃশ্যপটের প্রতিচ্ছবি-- 'তর্জনী'র তীর'। ♠ তর্জনীর তীর ==========♠=====♦===={{{{{ ♦সালেম সুলেরী {২৩ অক্টোবর'৭০ > মহা-মুজিবকে প্রথম দেখার পর} ধনুক শরীরে তার কেঁপে ওঠে তীক্ষ্ণ তর্জনীর তীর। পড়ন্ত রোদ্দুর গায়ে মেখে তিনি ঘোষণা করেন আগামী দিনের লাল ইতিহাস-- আর কোনো শক্তি নয়, আগামী সূর্যের আড়মোড়া ভেঙে দিয়ে দেখবে নিজেরা সব আলোর নাচন পতাকায় পতাকায়। নতুন প্রজন্ম তার অভিজ্ঞতার খাতায় বারুদ মাখানো ক্লান্তি নিয়ে ঝুঁকে পড়ে ফেললো নিঃশ্বাস। বিশ্বাস করেছি যাকে-- তাঁকে রেখেছি প্রাণের প্রহরায়। তাঁকে ছুঁয়েছি কৈশোরে, ডোমারের গ্রামীণ জনসভায়। তাঁকে মঞ্চে রেখে উনিশশত সত্তরে, সূর্য ডুবে গেলো যেন বাংলাদেশ হয়ে জেগে উঠবার জন্যে...। তাঁকে দেখেছি তখন হন্যে হয়ে তাকাতে, পরতে পাঞ্জাবিতে কালো হাতাহীন কোট, তারপর-- সাদাকালো’র মিশ্রণে তিনি হয়ে গেলেন তৃতীয় বিশ্ব। তিল ধারণের জায়গায় দাঁড়িয়ে মেজদা’র হাতে হাত। বৃষ্টিস্নাত সে সেঁজুতি সন্ধ্যা, সুদিন-সন্ধান। গায়ের চাদরে মাথা ঢাকলেও সর্বাঙ্গ ভিজলো। আমি ছাতা বলে চিৎকার করবার আগেই জাদুকরের ভঙ্গিতে অদ্ভুত মুদ্রায় কাঁপালেন ঠোঁট। আমি তোমাদেরই লোক-- বলতেই মঞ্চের দুরন্ত সামিয়ানা যেন বৃষ্টির বিপক্ষে এক বৃহত্তর ছাতা, ঢাকলো সমস্ত মাঠ। বিতর্ক যুগের পর কৈশোরের হাফপ্যান্ট নিয়েছে বিদায়। তারুণ্যের কালো চোখে বৃষ্টি এবং বিদ্যুৎ-বিদ্রোহ বিকম্পন! সবপেয়েছির দেশে খুঁজে ফিরি বিজয়ী জাতির পরাজিত নেতাদের মৃত্যুর দলিল! আর খুঁজি গণতন্ত্র, ঘাতক নিরোধে রক্তচক্ষু বাঙালির, খুঁজি সেই ধনুক শরীরে কেঁপে ওঠা তীক্ষ্ণ তর্জনীর তীর।অক্ষরবৃত্ত ♦
♥ কবিতাটি প্রকাশিত হলে অসম্ভব সাড়া পাই। অনেক অনুষ্ঠান-আয়োজনে আবৃত্তির অনুরোধও ঢের। একাধিক প্রকাশক কাব্যগ্রন্থের পান্ডুলিপি আহ্বান করেন। আবৃত্তি বা বাচিকশিল্পীরাও কন্ঠে কন্ঠে মেলে ধরেন। সম্প্রতি 'অনন্যকথা' সাহিত্যপত্রে সমাদর পেলো কবিতাটি। ধন্যবাদ সুহৃদ সম্পাদক, প্রকাশক, পাঠকত্রয়ী। যাঁরা চোখ ধার দিয়ে পড়ছেন, মনটাও ধার দিন। বর্ষা-বিজ্ঞানে হারানো নদী নিয়ে না'হয় কিছু বলুন ♣ সাসু, নিউইয়র্ক টেস্টটিউব নদীদের কথা ====♠======√√√√==== ♦সালেম সুলেরী কলস কাঁখের দিন ক্রমশ বিলীন! নদীর নিকট যেতে যেতে ক্লান্ত নারী ও পুরুষ, স্রোতের জলের কাছে কতো আর খুলে দেবে উদোম আঙিনা। দেহের গোপন। নদীও ক্লান্তির রাণী-- কোথায় বর্ষাতী, বিমূঢ় যুবতী! কী অদ্ভুত সমঝোতা-- নদীতে যৌবন নেই নিয়মমাফিক-- না নিজের, না রমণী পুরুষের। আরো আছে অদ্ভুত উল্টাগমন। নদী আর দর্শনের দেবী নেই, এখন সুড়ঙ্গসেবী! চাপকলের গভীরে নদী তার ফেরি করে দুগ্ধজল। শহরের ঘরে ঘরে, অফিসে বাড়িতে সাপের আদলে, বাঁশরূপী দীঘল পাইপে স্নানঘরে, ভোগায়তনে, বাগানে সীমাবদ্ধ সাঁতারের শুচিবাই চৌবাচ্চায়-- বেসিনে টেস্টটিউব নদী, যে যান্ত্রিকতার আঁচ চায়! অসংখ্য নলের গতি-- বিভাজিত জলেরই জাতক। জলেরা যৌবনবতী, দেহ সব তৃষ্ণার্ত চাতক! জল-জাতক কিংবা সে টেস্টটিউব নদীদের কথা-- সেও এক বাস্তবতা। জলেরা মানবমুখী, নদীরা নদীতে নেই-- জল গেলো কল অভিমুখে রে সমাজ, তোমার জন্যেই! অক্ষরবৃত্ত ♦
উল্টোগমনের ভয়ে পরীমনি জলকেলি ==== ♥==={{ ♦ সালেম সুলেরী ভয় হচ্ছে কখন লকডাউনে চলে যায় সূর্য! কখন শাটডাউনে চলে যায় দ্বিতীয় ঈশ্বর > বৃক্ষ! কখন কোয়ারেন্টাইনের কথা বলে মেঘ-বারি-দেশ! নিদ্রা নেয় উদার আকাশ, সুধার বাতাস! নিজের দিকেই হাতপাখাটা ঘুরিয়ে নিতে থাকে যদি। কখন যে খুঁজতে থাকবে নদী-- জীবনদায়ী ওষুধ! কবরের খনন-উৎসব দেখে যদি কেঁদে ফেলে মাটি! যদি বলে-- আহা সর্বাঙ্গে ব্যথাসমগ্র-- আজ আর কোন খনন-ইনজেকশন নয়! কখন যে বলে দেবে সাদাথান-- কাফন অনেক হলো, এবার বস্ত্রবিনাশ নিষিদ্ধ করুন। কখন ঘুরিয়ে নেবে দেহ, দাহসেবী চিতাকাঠ, শ্মশানের চুল্লি থেকে আগুন বলবে-- জন্ম থেকে জ্বলছি মানুষ, এবার আমরা চাই পুনর্জন্ম, যে জনমে চকোলেট হতে চাই, ধূমপানের দিয়াশলাই ম্যাচবাতি আর নয়। মানুষ বড়োই 'অহম-বড়াই-রোগী', অতিমারীকাল নিজেই অবাক, হয়তো বানাচ্ছে চলচ্চিত্র, তাতে নায়কের নাম 'মহামৃত্যু', পরিচালক কি ফোক-ফ্যান্টাসী কান্নাহাসির 'ইবনে সবাক!' মানুষের জন্যে যদি হয় পৃথিবীর সব আয়োজন, তাহলে কি মানবসেবার সূর্য, চন্দ্র, গ্রহতারা বায়ু-আয়ু নদীজল সেরা মহাজন... খোয়াবে সম্ভ্রম! মানুষকে অবিরাম বকডাউন, লকডাউন দেখে তারাও শকডাউন হতে পারে। শাটডাউনের সাথে গলা মিলিয়ে গাইতে পারে আমার সোনার কোয়ারেন্টাইন, আমি তোমাকেই ভালোবাসি। মানুষের দেখাদেখি তাবৎ প্রকৃতি যদি হঠাৎ ঘোষণা করে স্বাস্থ্যবিধি, মাস্কনীতি, তাহলে কি হবে শেষে রাষ্ট্রবিধি! দিনের পরেই রাত আসে, আঁধারের পরে সূর্য। নিয়মের পরে কতো শতো অনিয়ম। ভাইরাসের পরেই ভ্যাকসিন, লকডাউনের নামে রগডাউন বা বকডাউনে অবদমন। তবু কি রমণ নেই রাষ্ট্রের ধরপাকড়, লীলাখেলাময়তায়! কঠিন করোনাকালে ঘটনা কোথায় যায়, নারীর নরক নিয়ে ছলায় কলায় মদ্যরাতের তলায় প্রকৃতিও মদ পান করে সহাস্যে বলতে পারে আমরাও লজ্জা পেয়ে একটু লকডাউন খেলি, গতির জীবনটাকে কোয়ারেন্টাইনে ফেলি, কতো ভার মনুষ্যসেবার, এবার একটু উল্টোরথ, এবার বিরতি আর দুর্নিবার পরীমনি জলকেলি! ♦ অক্ষরবৃত্ত ♦ নিউইয়র্ক, আগস্ট ২০২১
আব্বার জন্যে কার্যকরী ওষুধ 'মিউজিক থেরাপি'# আব্বাসউদ্দীন, হানিফ সংকেত যেন পাশে এসে দাঁড়ালেন!♦ সালেম সুলেরী সপ্তাহখানেক ধরে শয্যশায়ী আমার প্রবীণ আব্বা। বয়েস প্রায় ৯৪-এর কোঠায়, বসবাস গ্রামে। বৃহত্তর রংপুরের নীলফামারী জেলার ডোমারে। বউ-- মানে আমাদের মা'কে হারিয়েছেন ১৯৯৮-এ। বলা চলে প্রায় দুই যুগ আগে। বাড়িতে ২-৩ জন সহযোগী নিয়ে বসবাস। রাজধানী ঢাকায় সন্তানদের ফ্ল্যাটে বেশিদিন থাকেন না। নিকটজনদের বলেন-- ফাঁপড় বা হাঁসফাঁস লাগে। গ্রামের মুক্ত আবহাওয়া, সবুজ মাঠ, নীলাকাশের চিরপ্রেমিক...। ঢাকা থেকে নিকটজনেরা জানালো আব্বা অসুস্থ। বিছানায় পড়ে-শুয়ে কাটাচ্ছেন কয়েকদিন। নাওয়া-খাওয়া-হাঁটা-চলায় আগ্রহ নেই। বালিশ জড়িয়ে বিমর্ষ অবস্থায় কাটছে দিনকাল। খোঁজ নিয়ে জানলাম প্রধান সমস্যা শারীরিক নয়। অনেকটা মানসিক যন্ত্রণায় ভুগছেন তিনি। কারণ উপর্যুপরি চুরির ঘটনা ঘটছে বাড়িতে। তিন-চার মাস আগে পোনে দু'লাখ টাকা হাওয়া। দুপুরে ভাতঘুমের সময়ে চোর সুকৌশলে আলমারি খুলেছিলো। ধান বিক্রির নগদ টাকার বেশিটাই হাতিয়ে নিয়েছে। আবার দশদিন আগে তিনতলা'র নির্মাণাধীন পার্শ্বফ্লাটে চুরি। অর্ধলক্ষ টাকার নির্মাণসামগ্রী রাতের বেলা গায়েব। এমন অলক্ষুণে ঘটনায় আব্বা কিংকর্তব্যবিমূঢ়। 'করোনাকালে'র এ কোন অভিশাপ নেমে এলো সংসারে! আমাদের এক নারী-নিকটাত্মীয় বাড়ির প্রধান কেয়ারটেকার। অনেক খাটেন তবে আব্বার সাথে বনিবনা নেই। আব্বার অভিযোগ কেয়ারটেকারের মুদ্রাদোষ আছে। অগোচরে মেয়ের বাসায় অনেককিছু পাঠায়। সংসারের তেল, নুন, চাল-ডাল সব। ফলে বাড়ির বাজার দ্রুতই শেষ হয়ে যায়। আব্বা এমন অবিশ্বাসী মানুষকে বাড়িতে রাখতে অনিচ্ছুক। কিন্তু নীতি-নির্ধারক মানে সহোদর, তদীয় পত্নীরা উল্টোপন্থী। তবে কেয়ারটেকার কানেকশনে উপর্যুপরি চুরি-- তা বলা হয়নি। কিন্তু কিছু না বলে আব্বা দীর্ঘ-অভিমানে অন্তরীণ হন। স্বাভাবিক জীবন যাপনে সৃষ্টি করেন অচলাবস্থা। সুস্থ-সুন্দর মানুষটি যেন চরমভাবে ভেঙে পড়েন। প্রতিদিন রাতে ডায়েরী লেখার অভ্যাস আব্বার। 'সোনালি দিন রূপালি ক্ষণ' নামে আত্মজীবনীও বেরিয়েছে। শব্দ করে 'প্রথম আলো' পত্রিকা পড়েন বিকেলে। পাঁচ ওয়াক্ত নামাজ পড়েন যথাসময়ে। দেড়-দু'ঘন্টা টিভি দেখেন 'বাদ মাগরিব'। করোনামুক্তকালে অধিকাংশ নামাজ পড়তেন মসজিদে। খাবার ও নিদ্রা অনেকটা ঘড়ি ধরে। কিন্তু সাম্প্রতিক নিভৃত অনশনে সব গেছে উল্টে-পাল্টে। সুদূর নিউইয়র্কে বসে আমিও ভাবনায় জড়িয়ে গেলাম। কী প্রক্রিয়ায় মানসিক শান্তির ব্যবস্থা করা যায়। হঠাৎ মনে পড়লো ভাওয়াইয়া-ভাটিয়ালির কথা। আব্বা গানরাজা আব্বাসউদ্দীনের সুপ্রিয় শ্যালক। তিরিশের দশকে আব্বার বড়ো বোনের সাথে বিয়ে হয়। আব্বার সেই দুলাভাই-এর পৈতৃকবাস ছিলো কোচবিহার। বর্তমানে ভারতের পশ্চিমবঙ্গের বলরামপুর গ্রামে। তিস্তা, তোরষা নদীর উজানঘেঁষা সবুজ অঞ্চলে। গানজীবনে আব্বাসউদ্দীন কলকাতা আর গান-ভ্রমণে থাকতেন। কোচবিহারে থাকতো পরিবার, সন্তান >> দুলু, তুলু, মীর্ণা। আব্বাস ফুপা প্রিয় শ্যালক আব্বাকে সঙ্গে নিয়ে যান। কোচবিহারের স্কুলে ভর্তি করিয়ে দেন। গানে-আনন্দে-ভ্রমণে কাটতো সুরপ্রধান জীবন। আব্বা গায়ক ছিলেন না, লিখতেন। কিন্তু সঙ্গদোষে আব্বাও সৌখিন গায়ক হয়ে ওঠেন। 'ইত্যাদি'-খ্যাত হানিফ সংকেত আব্বার সাক্ষাৎকার নিয়েছিলো। ২০১৭ সালে আমাদের গ্রামের বাড়ি গিয়ে অবাক। জানতে পারে আব্বাসউদ্দিনের শ্যালক আবার আমার আব্বা। বাড়িতে বসেই ফোনে আমাকে মৃদু ধমক লাগালো। বললো, আপনি তো কোনদিন এই পরিচয় দেন নি। এতো ঘনিষ্ঠ ছিলাম, কিন্তু জানতে পারিনি। (উল্লেখ্য, হানিফের বড়ো ছেলের নামটি আমার দেয়া। ১৯৯৯-এ হানিফ-হ্যাপি দম্পতির ছেলের নাম দেই >> ফাগুন)। সেবার আব্বাকে দিয়ে একটি কান্ড ঘটালেন হানিফ সংকেত। শ্যালক হিসেবে আব্বার কন্ঠে আব্বাসউদ্দিনের গান! ভাঙা-গলা, স্মৃতি থেকে ভালোই গেয়েছিলেন। বুঝলাম, গানগুলো বুকের গহীনে লুকিয়ে আছে। আমাকে নাড়া দিলো ইত্যাদি'র 'নীলফামারী এপিসোডটি'। ভাবনায় চলকে উঠলো 'ভাওয়াইয়া-ভাটিয়ালি'র জাদু। ডোমারের নিভৃত পল্লীতে আত্ম-অনশনে আছেন আব্বা। ওনার মানসিক অশান্তি দূরীকরণে বিকল্প পন্থা >> গান। আব্বাসউদ্দীনের ভাওয়াইয়া-ভাটিয়ালি দিতে পারে সত্যিকারের উপশম। যেমন কথা তেমন কাজ -- ফোন দিলাম। ডোমার আব্বাসউদ্দীন একাডেমির প্রধান কন্ঠশিল্পীকে পেলাম। তিনি মন্নুজান ঝর্ণা, গাইতে পারেন অসাধারণ। একদা প্রশংসা করেছিলেন ফেরদৌসী আপা, আব্বাসী ভাই। একাডেমি'র অসংখ্য অনুষ্ঠানে ছিলেন স্মারক গায়িকা। মাঝে কন্যা-পুত্র-সংসার নিয়ে অন্যত্র মহাব্যস্ত ছিলেন। আবার ফিরেছেন তিনি ডোমারের স্ব-গৃহে। ফলে করোনাতেও একাডেমির কার্যক্রমে ফিরেছে নতুন চাঞ্চল্য। ডোমারে আমাদের বাসায় গেলেন কন্ঠশিল্পী মন্নুজান ঝর্ণা। আব্বাকে ভাওয়াইয়া-ভাটিয়ালি গান শোনালেন। 'ও কি গাড়িয়াল ভাই, মুই না শুনো, না শুনো..। আমায় ভাসাইলি রে, আমায় ডুবাই লি রে..!' অনেকদিন পর আব্বা যেন প্রাণবন্ত হয়ে উঠলো। একের পর এক গান শুনে যেন বিমোহিত। ঝর্ণাবু'র কন্ঠ আদি লোকগীতি উপযোগী। গোটা উত্তরবঙ্গে এমন শিল্পী বিরল। ওনার গানে আব্বা বেশ প্রাণিত। আগামী সপ্তাহে আবার আমন্ত্রণ জানিয়েছেন। আব্বা মনে হয় নিজেও গাইতে আগ্রহী। বলেছেন, এগুলাই বাঙালির আসল গান। কানে ঢোকা মাত্রই প্রাণ ভ'রে যায়। আবার যেন আগের সুখের জীবনে ফিরে গেলাম।! আব্বাসউদ্দীন একাডেমি'র এই প্রধান শিল্পী অনেক খাটলেন। আরেক সংগঠক রুনি খান ছিলো সমন্বয়কারী। একাডেমি'র প্রধান উপদেষ্টার প্রতি এই দায়িত্ববোধ প্রশংসনীয়। পূর্বেই বলেছি, শারীরিক-মানসিকভাবে বিপর্যস্ত ছিলেন আব্বা। মৌলিক কন্ঠের প্রিয় গানগুলোতে যেন প্রশান্তি ফিরে পেলেন। বৈষয়িক স্বস্তির পাশে মানসিক প্রশান্তিও একান্ত প্রয়োজন। অনেক ভেবে আব্বাকে 'মিউজিক থেরাপি' প্রদান করা হলো। সুদূরের ভাবনাটি কাজে লেগেছে দেখে ভালো লাগলো। আটলান্টিকের পার থেকে সবার প্রতি মহাশুভেচ্ছা। ♠ আগস্ট, ২০২১ ♦ নিউইয়র্ক 
রবিও মানুষ ছিলো =====♥====♠======{{{{{{{ ♦সালেম সুলেরী {কবিগুরু'কে দেবতা বানানোর বিপক্ষ-উদ্যোগ দেখে} 'কলকাতা প্যানোরমা' কি দারুণ সাজানো-- ইতিহাস কথা বলে তোমরা কি তা জানো? গল্পের সাথে সাথে বিবরণ চলমান সব যেনো জীবন্ত, ছবি-জল টলমান... এই ধরো কবিগুরু, ঠাকুরের গড়া মুখ, তাকে পেয়ে সেইখানে মিলে গেলো ছড়া-সুখ। আবার দুঃখ আছে, যদিও তা চেপে যাই, বিষয়টি মনে হলে মাঝে মাঝে ক্ষেপে যাই। কেনো ক্ষেপি? বলি তবে-- বিষযটি এ রকম কবিগুরু দেবতা কি? ভাবতাম সে রকম। রবীন্দ্রনাথ নাম, পদবীটা ঠাকুরের, নন তিনি সাধারণ, লোক নন চাকুরের। ভাবতাম মুনি-ঋষি, দাড়িমুখ দেবতার-- কে জানে সেখানে গিয়ে নবরূপ নেবো তার। সেইখানে রবি কবি একেবারে সাধারণ, ঠাকুর বা দেবতার কোনো ছকে বাঁধা নন। দিব্যি মানুষ তিনি, চোখ-ভুরু নাড়ছেন, মিন মিনে আবৃত্তি, কবিতাও ঝাড়ছেন। জমিদারী ভাব নেই, চলাতে বা বলাতে গাইলেন গান এক, নিচু লয় গলাতে। লজ্জার মাথা খেয়ে মুখ টিপে হাসছেন সকলে অবাক দেখে-- ভাবনায় ভাসছেন। রবিও মানুষ ছিলো-- লেখাজীবী, তা জানো? 'কলকাতা প্যানোরমা' স্মৃতি দিতে সাজানো। ♠ ♦মাত্রাবৃত্ত
কবিতাকন্যা রহিমা আখতার কল্পনা'র প্রিয়দিন-জন্মদিনে সাগর-শুভেচ্ছা ♦ সালেম সুলেরী আশি দশকের শুদ্ধতাবাদী গুরুত্বপূর্ণ কবি। প্রকরণসিদ্ধ বাংলা হাইকু'র পথিকৃৎ হিসেবেও বিবেচিত। কবিতার বাইরেও তিনি একাধারে লেখক গবেষক, সম্পাদক। আবৃত্তিকার, উপস্থাপক ছাড়াও আকাশ মিডিয়ার সাবেক ঘোষক। বিটিভি, বাংলাদেশ বেতারে'র এককালের বাংলা সংবাদ পাঠক। পেশায় বাংলা একাডেমির পরিচালক হিসেবে কর্মরত। জন্ম শোকের মাস আগস্টের ০৭, ১৯৬২। কিশোরগঞ্জ জেলার চৌদ্দশত ইউনিয়নের নান্দলা গ্রামে। তিনি আশি দশকের ঋদ্ধ কবি রহিমা আখতার কল্পনা। বাংলা একাডেমি'র চলমান কর্মিষ্ঠ পরিচালক। 'ধান শালিকের দেশ', 'উত্তরাধিকার' কাগজে নির্বাহী সম্পাদক ছিলেন। দেশ-বিদেশের সাহিত্যপত্র / ম্যাগাজিনে দু'হাতে কবিতা লিখছেন। এ পর্যন্ত প্রকাশিত ২৮টি বই-এর ১২ টিই কবিতার। বাংলাদেশ-ভারত-প্রবাসবাংলা'র শুদ্ধতাবাদী বিশ্বসংগঠন 'তিনবাংলা'। কবি কল্পনা তাতে প্রেসিডিয়ামের সম্মানিত সদস্য। কবিতার একাধিক কর্মশালায় প্রশিক্ষক ছিলেন। 'হাইকু সোসাইটি'র তিনি প্রতিষ্ঠাতা সাধারণ সম্পাদক। কূটনীতিক স্বামীসমেত সংসারে একটি সৌম্যদর্শন সন্তান। অভিনয়, সঙ্গীতে এই উত্তর প্রজন্ম তৈরি করেছে আশাবাদ। নিজের সুগঠিত কবিতা, লেখনী নিয়েও কল্পনা দীপ্ত, আশাবাদীও। দেশ-বিদেশের ১০টি উল্লেখযোগ্য পদক-পুরস্কারে ভূষিত। ৭ আগস্টের প্রিয়দিন জন্মদিনে সাগরসম শুভাশিস। -------------------- সালেম সুলেরী ♦ গ্লোবাল সভাপতি, তিনবাংলা ৭ আগস্ট, ২০২১, নিউইয়র্ক 
যে শাহজাদপুরে 'তিনবাংলা' প্রথম 'রবীন্দ্র বিশ্ববিদ্যালয়' প্রতিষ্ঠার আন্দোলন করে♦ উদ্বোধক সর্বকবি মু. নূরুল হুদা, আশিস সান্যাল, সভাপতি সালেম সুলেরী নিউজব্যাংক ॥ রবীন্দ্র স্মৃতিসিক্ত শাহজাদপুর কুঠিবাড়ি রূপ নিলো বিশ্ববিদ্যালয়ে। ২৫ বৈশাখ ১৪২২, মে ০৮, ২০১৫ থেকে। প্রস্তুতিমূলক কার্যক্রমের উদ্বোধন করলেন প্রধানমন্ত্রী শেখ হাসিনা। এজন্যে সাধুবাদ জানিয়েছে 'তিনবাংলা' বিশ্বসংগঠন। জানিয়েছে ২০১১-তে প্রথম আন্দোলনের স্মৃতিতথ্য। শাহজাদপুরে বিশ্ববিদ্যালয় প্রতিষ্ঠার দাবিটি ছিলো দীর্ঘদিনের। ২০১১ সালে তিনবাংলা'র আয়োজনেও দাবিটি ওঠে। বাংলাদেশ-ভারত-প্রবাসবাংলার 'কবি-লেখক সানন্দ সম্মিলনি'তে। শাহজাদপুর কুঠিবাড়ির এই আয়োজনে শিক্ষার্থীরাও অংশ নেয়। তিনবাংলা'র সম্মেলনটি উদ্বোধন করেন দু'বাংলা'র দুই লেখক-ব্যক্তিত্ব। একজন ভারতের খ্যাতিমান কবি আশিস সান্যাল। 'বিশ্বকবিতা উৎসব কমিটি'র সভাপতি তিনি। অন্যজন বাংলা একাডেমি'র নব-ডিজি মুহম্মদ নূরুল হুদা। একুশে পদকপ্রাপ্ত, কবিতাবাংলা ও 'রাইটার্স ক্লাবে'র সভাপতি। আয়োজনে সভাপতিত্ব করেন কবি-কথাকার সালেম সুলেরী। 'তিনবাংলা' (বাংলাদেশ-ভারত-প্রবাসবাংলা)-র গ্লোবাল প্রেসিডেন্ট তিনি। সম্মানিত অতিথি ছিলেন কবি ড. উত্তম দাস (২০১২-তে প্রয়াত)। কবি মৃণাল বসু চৌধুরী, কবিসম্মেলন সম্পাদক কবি শ্যামলকান্তি দাশ। কবি-ছড়ালেখক (পরে প্রয়াত) অপূর্ব দত্ত। খ্যাতিমান পদ্যকার দীপ মুখোপাধ্যায়। ছিলেন আসামের কবি চন্দ্রিমা দত্ত, ড. দত্ত। অংশ নেন শাহজাদপুর উপজেলা নির্বাহী কর্মকর্তা। বক্তব্যে স্থানীয় লেখক অধ্যাপক মালিথা প্রমুখ। কবি ফেরদৌস সালাম, সরদার ফারুক সঞ্চালনা-সমন্বয় করেছিলেন। এই আয়োজনেই বিশ্ববিদ্যালয়ের প্রস্তাবনাটি প্রথম আলোচনায় আসে। সম্মিলনে সভাপতি কবি সালেম সুলেরী যুক্তিপূর্ণ বক্তব্য রাখেন। বলেন রবীন্দ্রনাথ এখানে সাতটি বছরের বহুমূল্য সময় কাটিয়েছেন। সিরাজগঞ্জ জেলাটি উপমহাদেশের এক মহাস্মৃতিপ্রদ এলাকা। বাংলাদেশ-ভারত-পাকিস্তানের জাতির পিতা এখানে সফরে এসেছিলেন। ভাসানী-সিরাজী-তর্কবাগীশ-যাদবচন্দ্র-ভাষামতিন-মনসুর আলীর জন্মধন্য এলাকা। রবীন্দ্র-নজরুল-আব্বাসউদ্দীন স্মৃতি প্রদীপ রেখে গেছেন। এমনকি নেতাজী সুভাষ বোস, ধনকুবের বিড়লাও এখানে অতিথি হয়েছিলেন। বলেন, শাহজাদপুরের রবীন্দ্র কাচারীতে অনেক সাহিত্য সম্পদের জন্ম। পাশেই মহানদী যমুনা, অদূরে যশোর-কুষ্টিয়া-পাবনা-রাজশাহী। শিক্ষা-সংস্কৃতি-সৃষ্টিশীলতার চমৎকার পরিবেশ। পুরনো-নতুন অবকাঠামোও দর্শনীয়। রয়েছে প্রয়োজনীয় ভূমির ব্যবস্থা। এমন একটি স্থানেই একটি বিশ্ববিদ্যালয় প্রতিষ্ঠিত হতে পারে। আর তা হতে হবে বিশ্বকবি রবীন্দ্রনাথের নামেই। প্রশাসনকে অনুরোধ করি, প্রস্তাবনাটি প্রক্রিয়াকরণের। স্থানীয় উপজেলা নির্বাহী কর্মকর্তা এতে সাড়া দেন। বলেন, যথাযথ কর্তৃপক্ষের নিকট প্রস্তাবটি পাঠাবো। সমবেত কবি-লেখক-সংগঠক-সংস্কৃতিসেবীরা প্রস্তাবকে সমর্থন দেন। ঢাকা ও বিভিন্ন এলাকা থেকে শিক্ষার্থীরাও এতে যোগ দিয়েছিলো। তাদের বক্তব্য ছিলো, আমরাও এখানে বিশ্ববিদ্যালয় চাই। তিনবাংলা'র গান-কবিতা ভ্রমণ সম্মিলনকে ধন্যবাদ। কারণ আমাদের প্রাণের দাবিটি আজকে প্রস্তাবিত হয়েছে। উল্লেখ্য, ২২ শ্রাবণ / ৭ আগস্ট বিশ্বকবির ৮০ তম প্রয়াণ দিবস। 'তিনবাংলা' নিউইয়র্কে পয়লা আগস্টেই স্মৃতিতর্পণ অনুষ্ঠান করেছে। ♠ নিউজব্যাংক
নিউইয়র্কে 'তিনবাংলা'র আয়োজনটি ছিলো নতুন ইতিহাসসম। ♣ ♦ বাংলাদেশের স্বাধীনতার ৫০ বছর পূর্তি উদযাপন ♦ 'কনসার্ট ফর বাংলাদেশে'রও সুবর্ণ জয়ন্তী পালন ♦ আগস্টে মৃত্যুবরণকারী বরেণ্যদের স্মৃতিতর্পণ। ছিলো নিবেদিত কথা-কবিতা-গান-যন্ত্রসঙ্গীত ও মনভোজন। অনুষ্ঠানে 'গেস্ট অব অনার' ছিলেন কবি কাজী জহিরুল ইসলাম। তিনি বহুমাত্রিক লেখক ও জাতিসংঘ কর্মকর্তা। অনুষ্ঠান উপভোগের দিনেই লিখেছেন সুবিস্তৃত বর্ণনা, মতামত। ফেসবুকে পোস্ট দিয়ে ছড়িয়ে দিয়েছেন বিশ্বময়। তিনবাংলা, ইউএসএ সভাপতি নার্গিস আহমেদ জানিয়েছেন সাধুবাদ। উল্লেখ, কথা ও কবিতায় অনুষ্ঠানটি উদ্বোধন করি আমি। 'কনসার্ট ফর বাংলাদেশ' ছিলো মুক্তিযুদ্ধের আরেক মহাস্মৃতি। স্বাধীনতাপ্রিয় সত্য মানুষের ভালোবাসাসিক্ত ছিলো আয়োজনটি। Tv. Tinbangla তা বিশ্বব্যাপী সরাসরি সম্প্রচার করে। BNN92-এর সমন্বয়ে উপভোগ করে কোটি কোটি দর্শক। পুরো আয়োজনটি মন লাগিয়ে উপভোগ করেন কবি জহিরও। শব্দ-বর্ণে তার চিত্র এঁকে প্রশংসিতও হয়েছেন। সেই মহতী লেখাটি সর্বসমীপে এখানে নিবেদিত হলো। লেখা ও আয়োজন-- কেমন লাগলো জানাবেন আশাকরি। প্রয়াত বীরদের প্রতিও সেইসঙ্গে জানিয়ে দেই হৃদয়গভীর শ্রদ্ধা। ♦ সাসু, নিউইয়র্ক তিনবাংলার উদ্যোগে "কনসার্ট ফর বাংলাদেশ" এর সুবর্ণ জয়ন্তী =========√√√√√√√==={{{{{{{♠ ♦কাজী জহিরুল ইসলাম শুধু যে বঙ্গবন্ধু সপরিবারে নিহত হয়েছেন এ-মাসে তাই নয়, এ মাসেই পৃথিবী ছেড়েছেন বাংলা ভাষার একমাত্র নোবেলবিজয়ী কবি রবীন্দ্রনাথ ঠাকুর। তার পরেই যে কবির নাম অবধারিতভাবে বাংলা ভাষায় উচ্চারিত হয়, বাংলাদেশের জাতীয় কবি কাজী নজরুল ইসলামও এ-মাসেই দেহত্যাগ করেছেন। ত্রিশোত্তর বাংলা কবিতার প্রধান কবিদের দুজন শামসুর রাহমান এবং শহীদ কাদরীও এই আগস্টেই মৃত্যুবরণ করেন। এতো এতো শোকের মধ্যেও এক বিন্দু আনন্দ আছে আগস্টের প্রথম দিনটিকে ঘিরে। ১৯৭১ সালের ১ আগস্ট, যখন যুদ্ধের দাবানলে পুড়ছে বাংলাদেশ তখন পৃথিবীর অন্য প্রান্তে, মার্কিন যুক্তরাষ্ট্রের নিউইয়র্ক শহরের প্রাণকেন্দ্র ম্যানহাটনের মেডিসন স্কয়ার গার্ডেনে একদল শিল্পী তাদের গিটার, সেতার নিয়ে দাঁড়িয়ে যান, সংহতি প্রকাশ করেন বাংলাদেশের মুক্তিযুদ্ধের সঙ্গে; ম্যানহাটনের নীল আকাশ কাঁপিয়ে বিটলসের গিটারিস্ট জর্জ হ্যারিসন গেয়ে ওঠেন, "বাংলাদেশ, বাংলাদেশ/ হয়ার সো মেনি পিপল আর ডায়িং ফাস্ট..." জর্জ হ্যারিসনের পাশে দাঁড়িয়ে সেই ঐতিহাসিক কনসার্টে পারফর্ম করেন ওস্তাদ রবিশংকর, লিয়ন রাসেল, বিলি প্রেস্টন, এরিক ক্ল্যাপ্টন, বব ডিলান (যিনি পরবর্তিতে নোবেল পুরস্কার পান) এবং ব্যান্ড ব্যাডফিঙ্গার। জাতিসংঘের শিশু বিষয়ক বিশেষায়িত সংস্থা ইউনিসেফের তত্বাবধানে ভারতের বিখ্যাত সেতারবাদক পণ্ডিত রবিশংকরের বিশেষ উদ্যোগে আয়োজিত এই কনসার্টে যোগ দেয় ৪০ হাজার মানুষ। টিকেট বিক্রি থেকে বাংলাদেশের যুদ্ধাহত মানুষের সাহায্যার্থে শুধু যে আড়াই লক্ষ ডলার তহবিল সংগৃহীত হয়েছিল তা-ই নয়, অগ্নিস্ফুলিঙ্গের মতো এই খবর ছড়িয়ে পড়ে সমস্ত পৃথিবীতে। মুহূর্তেই বাংলাদেশের মানুষের পাশে দাঁড়ানোর জন্য জেগে ওঠে বিশ্ববিবেক। ৩০ জুলাই রাতে কবি সালেম সুলেরী একটি ব্যানারের ছবি পাঠান, নিচে একটি সংক্ষিপ্ত বার্তা, 'কবিসাহেব, রোববার সকাল সাড়ে ১১ টায় আসতে হবে। পারসন ব্লুভার্ডের ওপর, হালাল ডাইনারে। পারলে মহান ভাবীসহ আসুন। আপনার জন্মদিনের একটি শুভেচ্ছা-সম্মাননা হস্তান্তরিত হবে। এজন্যে বিশেষভাবে উপস্থিতি প্রয়োজন।' ব্যানারটি এনলার্জ করে পড়তে শুরু করি। একেবারে ওপরে সারিবদ্ধভাবে আগস্টে প্রয়াত বিখ্যাত বাঙালিদের ছবি, বঙ্গবন্ধু শেখ মুজিবুর রহমান, রবীন্দ্রনাথ ঠাকুর, কাজী নজরুল ইসলাম, শামসুর রাহমান, শহীদ কাদরী, হুমায়ূন আজাদ প্রমূখ। বাঁদিকে একটি বক্সে গিটার হাতে লম্বা চুল আর শশ্রুমণ্ডিত জর্জ হ্যারিসনের ছবি। ব্যানারে লেখা আছে - আগস্টে পরলোক গমনকারী স্মৃতিমহান ব্যক্তিত্বদের স্মরণ, স্বাধীনতার ৫০ বছর, কনসার্ট ফর বাংলাদেশ ও স্মৃতিময় ১লা আগস্ট। ব্যানারটি দেখার সঙ্গে সঙ্গেই আমি অনুষ্ঠানে যোগ দেব বলে সম্মতি দেই। অত্যন্ত তাৎপর্যপূর্ণ এই অনুষ্ঠানের আয়োজক তিনবাংলা। তিনবাংলা আশির দশকের কবি সালেম সুলেরীর ব্রেইন চাইল্ড। বাংলাদেশ এবং পশ্চিমবঙ্গের বাইরে সারা পৃথিবী জুড়ে যতো বাঙালি বাস করেন সুলেরী সেই বিশাল বাংলাকে বলেন তৃতীয় বাংলা বা প্রবাস বাংলা, এই তিন বাংলা নিয়েই তার স্বপ্নের বিশ্ববাংলা অর্থাৎ তিনবাংলা। ইতোমধ্যেই তিনবাংলার উদ্যোগে বাংলাদেশ, ভারত এবং পৃথিবীর নানান দেশে অসংখ্য অনুষ্ঠান হয়েছে। অকুস্থলে ঢুকেই দেখি সেই বিশাল ব্যানারটি দেয়ালে শোভা পাচ্ছে। কবি ও সঙ্গীত শিল্পী রওশন হাসান আমেরিকা চ্যাপ্টারের সাধারণ সম্পাদক। তিনি সালেম সুলেরীর নির্দেশে 'গেস্ট অব অনার' হিসেবে আমার ও ডাক্তার হাসানের নাম ঘোষণা করেন। আমরা আসন গ্রহন করলে তিনবাংলা'র যুক্তরাষ্ট্র-সভাপতি এবং আমার খুব প্রিয় একজন মানুষ নার্গিস আহমেদের সভাপতিত্বে অনুষ্ঠান শুরু হয়। শুরুতে এই দিবসের তাৎপর্য তুলে ধরে বক্তব্য দেন সংগঠনের তিন প্রেসিডিয়াম সদস্য আজিজুল হক মুন্না, শরীফ মাহবুবুল আলম এবং আবু খালিকুজ্জামান। শুভেচ্ছা বক্তব্য দেন মুক্তি জহির এবং ফাতিমা পলাশ। অনুষ্ঠানের শেষের দিকে যোগ দেন এবং বক্তব্য রাখেন মূলধারার রাজনীতিক মেরি জোবায়দা। এক পর্যায়ে যোগ দেন মিস বাংলাদেশ ২০১৮ এবং ফরড্যাম / কলাম্বিয়া বিশ্ববিদ্যালয়ের গণিতের অধ্যাপক শামসুন এলিট। ডাক্তার হাসানের বক্তব্য থেকে জানতে পারি, মেডিসন স্কয়ার গার্ডেনের সেই কনসার্টের অ্যালবাম বিক্রি করে বেশ কিছু অর্থ জোগাড় হয় কিন্তু যুক্তরাষ্টের আয়কর বিভাগ আইআরএসের আইনি জটিলতার কারণে সেই অর্থ বাংলাদেশকে দেওয়া হয়নি। ১৫ বছর পরে, ১৯৮৫ সালে, আইআরএস ক্লিয়ারেন্স দিলে বাংলাদেশ সরকারকে ১২ মিলিয়ন ডলার দেওয়া হয়। এর পরেও কনসার্টের অ্যালবাম এবং কনসার্টের ওপর নির্মিত মুভির ডিভিডি বিক্রি করে প্রচুর অর্থ আসে, সেই টাকা ইউনিসেফের মাধ্যমে বাংলাদেশকে দেওয়া হয়। সেদিন ১৯৭১ সালের ১লা আগস্ট ছিল রোববার। আজ পঞ্চাশ বছর পরে সেই ঐতিহাসিক দিনের সুবর্ণ জয়ন্তীর দিনটিও রোববার। সেদিন দুপুর আড়াইটায় বাংলাদেশের মুক্তিযুদ্ধে আহত ও নিহতদের পরিবারকে আর্থিক সহযোগিতা দেওয়ার মানবিক আহবানে কনসার্টটি শুরু হয় দুপুর আড়াইটায়। আজও সেই কনসার্টের স্মরণ অনুষ্ঠান স্বাধীন বাংলাদেশের এবং মার্কিন যুক্তরাষ্ট্রের জাতীয় সঙ্গীত পরিবেশনের মধ্য দিয়ে শুরু হয় দুপুর আড়াইটায়। আমার লেখা 'আগস্ট' কবিতাটি পাঠ করার পাশাপাশি আমার বক্তব্যে এই অনুষ্ঠানের তাৎপর্য নিয়ে কিছু কথা বলি এবং "কনসার্ট ফর বাংলাদেশ" এর সুবর্ণ জয়ন্তী পালনের জন্য একজন বাঙালি হিসেবে এবং স্বাধীন বাংলাদেশের একজন নাগরিক হিসেবে তিনবাংলার প্রতি কৃতজ্ঞতা জানাই। তিনবাংলার গ্লোবাল সভাপতি সালেম সুলেরী আগস্টে প্রয়াত সব মহান ব্যক্তিত্বদের ওপর আলোকপাত করেন। সভাপতির বক্তব্যে নার্গিস আহমেদ আমেরিকার বাঙালি কম্যুনিটির সকলের প্রতি ইতিবাচকতার চর্চা করার আহ্বান জানান। আমাকেসহ বেশ কয়েকজনকে তিনবাংলার পক্ষ থেকে সম্মান জানিয়ে জন্মদিনের জমকালো পোস্টার উপহার দেওয়া হয়। নারী সদস্য এবং অতিথি নারীদের কানের দুল, ফুল উপহার দেওয়া হয়। হালাল ডাইনারের মুখরোচক খাবার পরিবেশনের পর সঙ্গীত পরিবেশন করেন রোজী আজাদ, আশীষ রায় এবং রওশন হাসান। হাওয়াইয়ান গিটার বাজিয়ে শোনান নাসিমা আক্তার। হলিসউড, নিউইয়র্ক। ১ আগস্ট ২০২১।
'বঙ্গবন্ধু হত্যার পর থেকে মুখে মাংস তুলিনি। কুরবানি কেনো, সাধারণ দিনেও মাংস ধরিনা। মাংস দেখলে বঙ্গবন্ধুর রক্তাক্ত চেহারা ভেসে ওঠে। শিশু রাসেলের নিষ্পাপ রক্তদেহ কেঁদে ওঠে' ঃ ১৯৮৮তে ভারতে গৃহীত কাদের সিদ্দিকী'র সুদীর্ঘ সাক্ষাৎকার # ইন্দিরা-প্রণব-শেখ হাসিনা, ও-কাদের, হুমায়ূন আহমেদ প্রসঙ্গ♦ সালেম সুলেরী কাদের সিদ্দিকী, বীরোত্তম তখন ভারতে স্বেচ্ছা নির্বাসনে। বঙ্গবন্ধু হত্যার প্রতিবাদ জানিয়ে বিদ্রোহ ঘোষণা করেছিলেন। পঁচাত্তর পরবর্তী সরকারের বিরুদ্ধে যুদ্ধও চালান। ভারত সরকার তাতে সর্বাত্নক সহযোগিতা দিয়েছিলো। মোরারজী দেশাই প্রধানমন্ত্রী হলে যুদ্ধবিরতি ঘটে। কিন্তু বঙ্গবন্ধু হত্যার বিচার প্রশ্নে ছিলেন আপোষহীন। দেশে কাদের সিদ্দিকীর বিরুদ্ধে রাষ্ট্রদ্রোহ মামলাও ছিলো। ১৯৮৮ সালে আমি সাপ্তাহিক সন্দ্বীপে নির্বাহী সম্পাদক। সিদ্ধান্ত হলো ওনার সুদীর্ঘ সাক্ষাৎকার গ্রহণের। ভারতে থাকলেও কাদের সিদ্দিকী তখন কেন্দ্রীয় আ'লীগের সদস্য। সভানেত্রী শেখ হাসিনাসহ নেতৃবর্গের সঙ্গে বিরোধ ছিলো না। প্রতিষ্ঠা বার্ষিকীতে বিশেষ সংখ্যা বেরোয় সন্দ্বীপের। শেখ হাসিনার প্রথম লেখা নিবন্ধ প্রকাশিত হয়। ব্যক্তিগত সম্পর্কের কারণে লেখাটি আনতে সমর্থ হই। রাজনীতিক-লেখক ওবায়দুল কাদের তখন সন্দ্বীপ ভবনে কলামিস্ট। শেখ হাসিনা স্বয়ং লিখেছেন দেখে তিনিও অবাক হন। বিশেষ সংখ্যায় সাক্ষাৎকার ছিলো কাদের সিদ্দিকীর পিতার। টাঙ্গাইলের এডভোকেট আব্দুল আলী সিদ্দিকী-- বিশেষ আলোচিত। ওনার সাক্ষাৎকারটি নেন কবি-সাংবাদিক ফেরদৌস সালাম। বঙ্গবীর কাদের সিদ্দিকী তখন পশ্চিমবঙ্গের বর্ধমানে থাকেন। সঙ্গে প্রায় ৫০ জন মুক্তিযোদ্ধা সহকর্মী। আমি বিমানে কলকাতা হয়ে ট্রেনে সেখানে হাজির। তখন ভারতে প্রধানমন্ত্রী ছিলেন তরুণ রাজীব গান্ধী। মাতা প্রধানমন্ত্রী ইন্দিরা গান্ধী চার বছর আগে নিহত। সেই কিংবদন্তী রাজনীতিক কাদের সিদ্দিকীকে ভালোবাসতেন। পরিবারের সদস্য মনে করতেন, প্রায়শ ডাকতেন। ইন্দিরা মন্ত্রিসভায় প্রভাবশালী সদস্য ছিলেন প্রণব মুখার্জী। ওনার পারিবারিক সুহৃদ ছিলেন কাদের সিদ্দিকী। ওনার স্ত্রী শুভ্রা মুখার্জীর পৈতৃকবাস বাংলাদেশের নড়াইল। তিনি কাদের সিদ্দিকী সরবরাহকৃত টাঙ্গাইল শাড়ি পরতেন। টাঙ্গাইলের চমচম ও অন্যান্য মিষ্টান্নে অভ্যস্ত ছিলেন। তিনি বলতেন, 'বাঘা কাদের একদিন বাংলাদেশের প্রধানমন্ত্রী হবে।' বঙ্গবন্ধু হত্যার পর শেখ হাসিনা সপরিবারে দিল্লী যান। রাজনৈতিক আশ্রয়ে ছিলেন ১৯৭৫ থেকে ১৭ মে, ১৯৮১ পর্যন্ত। রাজনীতিক প্রণব মুখার্জীর সঙ্গে সম্পর্কের গভীরতা তখন থেকেই। প্রথম প্রণব বাবুর মুখোমুখি করিয়েছিলেন কাদের সিদ্দিকী স্বয়ং। সবাই জানতো-- কাদের সিদ্দিকী বঙ্গবন্ধুর 'মানসপুত্র'। সে আলোকে শেখ হাসিনা-রেহানা আপন সহোদরা। বর্ধমানে কাদের সিদ্দিকীর বাসভবনে কাটাই তিনরাত। পাঁচ এপিসোডে বিস্তারিত সাক্ষাৎকার নেই। যুদ্ধাস্ত্র পরিচালনা শুধু নয়। কথোপকথনেও দারুণ বক্তাবাগীশ তিনি। নদীয়া-কুষ্টিয়ার শুদ্ধ বাংলার উচ্চারণ। যদিও শিক্ষাবিদ প্রিন্সিপ্যাল ইব্রাহীম খাঁ'র অনুসারী। বোন রহিমা সিদ্দিকী শুদ্ধতাবাদী লেখিকা। স্ত্রী নাসরিন সিদ্দিকীর মাতাও কলেজের অধ্যক্ষা। কাদের সিদ্দিকীর চির-সহকারী ফরিদ আহমেদ। অসাধারণ হস্তরেখার সাহিত্যরসিক তরুণ তখন। সেসময়ে কাদের-নাসরিন দম্পতির সন্তান মাত্র একটি। পরবর্তীতে নিয়েছিলেন সম্ভবত আরো দু'টি। তবে আরেকটি সন্তানসম উপহারের কথা বলতেই হয়। 'স্বাধীনতা ৭১' শীর্ষক মুক্তিযুদ্ধের স্মারক স্মৃতিগ্রন্থ। আশির দশকেই বেরিয়েছিলো কলকাতার বিখ্যাত 'দে'জ পাবলিকেশন্স' থেকে। 'সন্দ্বীপে' কাদের সিদ্দিকীর সাক্ষাৎকারটি বেরুলো দশ কিস্তিতে। প্রকাশের আগে আলোকচিত্র বিষয়ে ঝামেলা বাঁধলো। আমার কাঁচা হাতে তোলা ক্যামেরায় পানি ঢুকেছিলো। ভালো ছবি, পোর্ট্রেট পাওয়া নিয়ে অনিশ্চয়তা। কাদের সিদ্দিকী জানালেন-- সাপ্তাহিক বিচিত্রা'য় ছবি আছে। তিন মাস আগে ছবিসহ সাক্ষাৎকার নিয়েছিলো। দৈনিকবাংলা ভবনে 'বিচিত্রা' অফিসে গিয়ে মন তরতাজা। নির্বাহী সম্পাদক শাহরিয়ার কবিরের টেবিলেই সমাধান। গ্লাসের নিচে চমৎকার একটি পোর্ট্রেট বা মুখচ্ছবি। শাহরিয়ার ভাই আমার পূর্বঘনিষ্ঠ কিন্তু কাজ হলো না। কাদের সিদ্দিকীর নাম ভাঙিয়েও ফলাফল শুন্য। বললেন, যিনি তুলেছিলেন তাঁর অনুমতি লাগবে। আমি বললাম-- এটিতো 'বিচিত্রা'য় পূর্ব ব্যবহৃত। তাতে পুনঃঅনুমতি না হলেও চলে। প্রয়োজনে আলোকচিত্রী হিসেবে ওনার নাম দেবো। তাতেও সমস্যা হলে ওনাকে ফোন দিন, অনুমতি নিন। শাহরিয়ার কবির কোন কিছু না করে বললেন-- পরে দেখবো। পাশের টেবিলের আরেক সহকর্মী ইশারায় ডাকলেন। কানে কানে বললেন, এখানে কোন সুবিধা হবেনা। অমুক্তিযোদ্ধার কাছে মুক্তিযুদ্ধের সুরাহা পাবেন না। এনারা আছেন শুধু মুক্তিযুদ্ধ নিয়ে বাণিজ্যের তালে। আরেকটি কথা-- ইত্তেফাকে কি বিজ্ঞাপন দিয়েছেন। সার্কুলেশনে আপনারা ৬ মাসে সেরা হবেন। এ বিষয়টি নিয়ে 'বিচিত্রাভবনে' বিতর্ক আছে। 'সন্দ্বীপভবন' কোন সাহায্য-সহযোগিতা পাবে না। বিফল মনোরথে 'সন্দ্বীপভবনে' ফিরেই হতবাক। আমার অফিসকক্ষে অপেক্ষায় শ্রদ্ধেয় ওবায়দুল কাদের। কিছুটা টেনশনে থাকার বিষয়টি জানলেন। বললেন, কাদের সিদ্দিকীর সমস্যা সমাধানে এবার ওবায়দুল কাদের। চলো আমার সঙ্গে-- কতো ছবি চাও। একসঙ্গে হেঁটে আরামবাগের বাসায় গেলাম। হাতে তুলে দিলেন 'স্বাধীনতা ৭১' বইটি। সে কি, অসংখ্য দুর্লভ ছবি তাতে। চকিতেই মুশকিল আসান হলো যেন। এরপর প্রায় প্রতি সপ্তাহেই কাদের ভাই আসতেন। এই ঘন ঘন আগমনের নেপথ্য কারণটিও জানালেন। না প্রচারের শর্ত সাপেক্ষে বললেন-- নেত্রীর নির্দেশ। সাক্ষাৎকারে কাদের সিদ্দিকী কি বলেছে তা দেখেে দেওয়া। বিতর্কিত কোন কিছু যাচ্ছে কিনা, দেখতে আসি। তখন তথ্য মন্ত্রণালয়ের দায়িত্বে প্রধানমন্ত্রী কাজী জাফর। ওনার গোপন নির্দেশে পান্ডুলিপি নিতে হতো তথ্য মন্ত্রণালয়ে। পিআইডি বা প্রেস ইনফরমেশন ডিপার্টমেন্টে। প্রধান তথ্য কর্মকর্তা বা পিআইও স্বয়ং তা পড়তেন। অনুমোদন করিয়ে তবেই প্রকাশ পেতো সাক্ষাৎকারটি। তখন পিআইও পদে ছিলেন জনাব আব্দুস সোবহান। ফুপাতো ভাই কন্ঠরাজ মুস্তাফা জামান আব্বাসীর বেয়াই। তো সাক্ষাৎকারটি ব্যাপক সাড়া ফেলে সচেতনমহলে। সেসময়ে জে. এরশাদের আধা সামরিক আধা গণতান্ত্রিক সরকার। বঙ্গবন্ধু বিষয়ে বেশি উচ্চবাচ্চ করার জো নেই। বিরোধীনেত্রী হাসিনা-খালেদা একীকরণে 'সন্দ্বীপে'র ভূমিকা বিশাল। আবু সালেহ-এর ছড়া দিয়ে প্রচ্ছদ-- অমোচনীয় ইতিহাস। সমন্বয়কারী 'পাঁচদল'কে জাগাতে আবার প্রচ্ছদ প্রতিবেদন। 'মিডিয়া মুখর দিনগুলো' স্মৃতিগ্রন্থে বিস্তারিত লিখছি। সাংবাদিকতায় আমাদের তরুণ দল সাফল্য দেখালো। পাঁচ মাসেই সার্কুলেশনে শীর্ষে উঠলো সন্দ্বীপ ম্যাগাজিন। আমাদের কর্ণধার ছিলেন ব্যাংকার দ্বীপবন্ধু মুস্তাফিজুর রহমান। উনি এরশাদ প্রতিষ্ঠিত জাতীয় পার্টির এমপি হতে চান। ওনাকে বোঝালাম-- জাপা অচিরেই ক্ষমতা হারাচ্ছে। অতঃপর আওয়ামী লীগে লীন হয়ে এমপি হলেন। ওনার সেকেন্ডম্যান হাবীব জামান গেলেন বিএনপি'তে। ১৯৯১-এর ২৭ ফেব্রুয়ারি বিএনপি সংসদে জয় পেলো। কাদের সিদ্দিকী স্বদেশ প্রত্যাবর্তন করেন ১৯৯০-এর ১৬ ডিসেম্বর। ১৯৮৯ সালে বেরিয়েছিলো কাদের সিদ্দিকী-কেন্দ্রিক যৌথবই। জনপ্রিয় সাহিত্যিক হুমায়ূন আহমেদ ও আমার লেখা। হুমায়ূন ভাই-এর দীর্ঘ লেখাটি সাপ্তাহিক 'রোববারে' প্রকাশিত। কাদের সিদ্দিকী'র 'স্বাধীনতা ৭১' গ্রন্থ ও অন্যান্য প্রসঙ্গ। কবি-মুক্তিযোদ্ধা রফিক আজাদের আহ্বানে লিখেছিলেন। আর ছিলো আমার গৃহীত সুদীর্ঘ সাক্ষাৎকার। অগ্রজ-অনুজ-- দুই লেখকের লেখায় ব্যতিক্রমী যৌথগ্রন্থ। হুমায়ূন আহমেদ ছোট ছোট বাক্যের পক্ষপাতী লেখক। আমিও বিশ্বমানের নতুন ধারার পক্ষে। 'সিঙ্গেল ডিজিট' অর্থাৎ নয় শব্দে বাক্য গঠনে আগ্রহী। বিদেশ ফেরত হুমায়ূন আহমেদ বলতেন-- সেটাই সঠিক। আগামী বিশ্বের গদ্য-- স্বল্পশব্দের বাক্যনির্ভর হয়ে উঠবে। 'কাদের সিদ্দিকী স্বদেশ প্রত্যাবর্তন কমিটি' তখন বাংলাদেশে সক্রিয়। তাদের অর্থনৈতিক কল্যাণে নিবেদিত হলো আমাদের যৌথ প্রকাশনা। আমাদের লেখক সম্মানী ঐ কমিটি পেলো। হুমায়ূন ভাই স্বত্ব দিয়েছিলেন তৎকালীন স্ত্রী গুলতেকিন ভাবীকে। সূচীপত্র প্রকাশনী'র বইটি বিক্রি হলো ৫৭০০ কপি। কবি নির্মলেন্দু গুণও বইটি কিনে পড়েছিলেন। সেটি প্রকাশ করা অবশ্য সহজতর ছিলো না। এরশাদ সরকারের স্বরাষ্ট্রমন্ত্রী বইটি প্রকাশে বাঁধা দেন। তিনি খ্যাতিমান মেজর জেনারেল মাহমুদুল হাসান। ঢাকা পৌর কর্পোরেশনের মেয়রও ছিলেন। তিনি রাষ্ট্রদ্রোহ মামলার প্রসঙ্গ তুলে আমাকে না করলেন। অফিসে ডেকে নিয়ে গিয়ে শোনালেন হুমকিমূলক নানাকথা। বললেন, কাদের সিদ্দিকী কখনো মন্ত্রী- প্রতিমন্ত্রী হবে না। ওনার ওপরে বই প্রকাশ অনর্থক আয়োজন। আমিও আমার সিদ্ধান্তে অটল ছিলাম। বলেছি-- একজন মুক্তিযোদ্ধা হিসেবে সাক্ষাৎকার নিয়েছি। পুরো পান্ডুলিপিটি তথ্য মন্ত্রণালয় কর্তৃক অনুমোদিত। এখন এর প্রকাশনা আটকানোর কোন যুক্তি নেই। এটি বেরুচ্ছে, বেরিয়ে যাবেও। পারলে আপনি আটকান, আমরা থামবো না। কোথায় সাহসের এতো উৎস, জানতাম না। মুখের ওপর ওনার নিষেধকে 'না' বলে বেরিয়ে আসি। এক সপ্তাহের মুখে সগর্বে বইটি প্রকাশিতও হয়। কাদের সিদ্দিকীর কথায় ছিলো বঙ্গবন্ধুর প্রশস্তিগাঁথা।১৯৭৫-এ বঙ্গবন্ধু 'বাকশাল' রাজনীতি প্রতিষ্ঠা করেন। তৎকালীন ৬২ জেলায় নির্ধারণ করেন ৬২ গভর্ণর। টাঙ্গাইলের জেলা গভর্ণর হয়েছিলেন তরুণ কাদের সিদ্দিকী। বঙ্গবন্ধুর মৃত্যুর সাথে সেই রাজনীতিও মৃত কেনো? আশির দশকে বৃটেন সফরে গিয়েছিলেন কাদের সিদ্দিকী। তখন দেশে জে. এরশাদের শাসনকাল চলছে। বৃটেনে বাংলাদেশের রাষ্ট্রদূত ছিলেন জে. সফিউল্লাহ। মুক্তিযুদ্ধের সেক্টর কমান্ডার ও বঙ্গবন্ধু সরকারের সেনাপ্রধান। কাদের সিদ্দিকী দূতাবাসে বঙ্গবন্ধুর প্রতিকৃতি তুলতে ব্যর্থ হয়েছিলেন। কিন্তু এমনটি কেনো হয়েছিলো, পরবর্তী করণীয় কি? আলোড়িত, গোপন-- অসংখ্য বিষয় ছিলো দুর্লভ সাক্ষাৎকারটিতে। প্রথম কিস্তি ছাপা হয় ১৯৮৮-এর কুরবানি ঈদে। সন্দ্বীপের বিশেষ সংখ্যার প্রচ্ছদটি ছিলো লাল টকটকে। চাহিদার কারণে সংখ্যাটির পুনর্মুদ্রণ করতে হয়েছিলো। প্রচ্ছদে ছিলো রক্ত হিম করা সেই শানিত সংলাপ। 'বঙ্গবন্ধু হত্যার পর থেকে মুখে মাংস তুলিনি। কুরবানি কেনো, সাধারণ দিনেও মাংস ধরিনা। মাংস দেখলে বঙ্গবন্ধুর রক্তাক্ত চেহারা ভেসে ওঠে। শিশু রাসেলের নিষ্পাপ রক্তদেহ কেঁদে ওঠে। জানিনা কবে হবে সেই হত্যাকান্ডের যথাযথ বিচার। ♠ ♦ নিউইয়র্ক, আগস্ট ২০২০
আগে কি সুন্দর দিন কাটাইতাম♦ সালেম সুলেরী (শাহ আব্দুল করিমের গীতিকাব্য অনুকরণে) আগে কি সুন্দর দিন কাটাইতাম। দলের নওজোয়ান, কিংবা ক্ষমতাবান সুন্দরী সাজ নিয়া শরীর হাঁটাইতাম, বিউটি পার্লারে চুল কাটাইতাম ক্ষমতা হাতে ধরে মুডেই ডাঁটাইতাম আগে কি সুন্দর দিন কাটাইতাম হায়রে, আগে কি সুন্দর দিন কাটাইতাম। ষোড়শী ভাবে-সাবে যাইতাম ক্লাবে ক্লাবে, চাখিতাম রঙিন পানি আমারেই টানাটানি, ক্ষমতার মন্ত্রি-সচিব কতোই পটাইতাম আগে কি সুন্দর দিন কাটাইতাম (২) পাপিয়া পাপেই গেছে, সাব্রিনা আরেক কেসে ফেঁসেছে লেডি-কারাগার-- বসে থাকি আমি কি আর, বিয়ার আর মদের ফাঁদে ব্যবসা ঘটাইতাম আগে কি সুন্দর দিন কাটাইতাম (২) টাকা চায় সাজ-নীতি, টাকা গুণে রাজনীতি, দল আমায় চিনলো নারে নিলো শেষে কারাগারে-- ‘জাগরণ টিভি’র বিবি-- রূপে-মুখেই ফাটাইতাম, আগে কি সুন্দর দিন কাটাইতাম (২) দলে ছিলো পদবী তাও রাতারাতি সেটি উধাও, করেছি কতোই যতন দেখেছি নীরব পতন, ক্ষমতার মানুষেরে উপ-ঢৌকন পাঠাইতাম, টাকা-কামা অবৈধ ব্রেন-- কি যে খাটাইতাম, আগে কি সুন্দর দিন কাটাইতাম (২) ♦ স্বরবৃত্তঘনিষ্ঠ প্রচলিত ছন্দ ॥ জুলাই'২১, নিউইয়র্ক
এই ঈদে তুমি নেই হুমায়ূন ======√√√====[[♠♥ ♦সালেম সুলেরী এই ঈদে তুমি নেই হুমায়ূন এই চাঁদে তুমি পলাতক, 'এই সব দিন রাত্রি' এখন শোক-কাঁদা সুর গলা’তক। গলা ভিজে আছে, বুক ভেজা তাই স্মৃতি-বিবরণ খোলাখুলি, রঙিন জামাতে রং আছে তবে রাঙা হাসিহীন কোলাকুলি-- এই ঈদে নেই, পুজোতেও নেই, গল্প-নাটক কিছুতেই, 'মিসির আলী' বা 'হিমু' হয়ে আর থাকবে না কেউ পিছুতেই। বইমেলা ছিলো 'হুমায়ূন মেলা' জোস্না মেলার বীর জন-- মানুষের শেষ মেলা আছে এক-- নির্জন মেলা, নির্জন। চাঁদ-জোসনার ওপাশে ও মেলা, পরিজনহীন সড়কে, ঈদ-পুজো আছে, কোথা হুমায়ূন? নন্দিত সেই নরকে! ♦ মাত্রাবৃত্ত বসে আছি প্রবাসের এক বইমেলায়। বছর দু'য়েক আগের ঘটনা। একজন ক্রেতা ছুটে এলেন কাছে। হাতে নতুন কেনা দু-তিনটি বই। বললেন আমি একটু হাতটা মেলাতে চাই। জ্বি, আপনার দেহ-মাংসের একটু স্পর্শ নিতে চাই। ♠ ৷ বইমেলায় হুটহাট অনেক ঘটনাই ঘটে। অনেকের অনেক রকমের ভক্ত থাকে। ভাবলাম আমিও কি জনপ্রিয় হয়ে উঠছি! তো করমর্দনের জন্যে বাড়িয়ে দিলাম দক্ষিণহস্ত। কিন্তু একি, ভদ্রলোক একি শুরু করলেন। আমার হাতের কব্জিটি সজোরে চেপে ধরলেন। প্রথমে হাতের পাতাটি নিজের বুকে জড়ালেন। তারপর ঠোঁটের কাছে নিয়ে আঙুল গুলোতে চুমু। অন্যদিকে ভদ্রলোকের স্বগতোক্তি বা স্বাগত উচ্চারণ। বলছেন, আপনি হুমায়ূন আহমদের কো-রাইটার। ৩০০ বই-সিডির মধ্যে সবটাই একার লেখা। মাত্র একটা বই দুইজনে মিলে লিখেছেন। হুমায়ূন স্যারকে এ জীবনে পাই নাই। স্যারের 'কো-রাইটার'-- আপনারে পাইছি। শুধু হাত মেলালেই হবে না। আসেন একটু বুকের সঙ্গে বুকটি মেলাই। জ্বি, ওনার সুখে বুকও মেলালাম। হুমায়ূন ভাই-এর বিদেহী আত্মা হয়তো প্রশান্তি পাবে। ♠ 'কাদের সিদ্দিকীর গ্রন্থসমালোচনা ও সুদীর্ঘ সাক্ষাৎকার।' গ্রন্থকার ঃ হুমায়ূন আহমেদ ও সালেম সুলেরী। জ্বি, সেই যৌথ বইটি বেরোয় ১৯৮৯ সালে। সাঈদ বারী'র সূচীপত্র-এর প্রথম পূর্ণাঙ্গ প্রকাশনা। প্রথম সংস্করণ বিক্রি হয় ৫৭০০ কপি। অামরা আমাদের সম্মানী দান করি একটি সংগঠনে। সেই সংস্করণের স্বত্ব ছিলো গুলতেকিন ভাবীর নামে। ২০০৫ থেকে হুমায়ূন ভাই-এর স্ত্রী সংস্কৃতিকন্যা শাওন৷ স্বত্ব-সমস্যার কারণে বইটির পুনঃপ্রকাশ আর ঘটেনি। কেনো অকালে চলেন গেলেন প্রিয় হুমায়ূন ভাই। যিনি অনেককিছুর পাশাপাশি অনুজ লেখকদেরও ভালোবাসতেন। না বাসলে আমার মতো তরুণকে 'কো-রাইটারে'র আসনে বসাতে পারতেন! ১৯ জুলাই প্রয়াণ দিবসে আবারো স্বর্গসুখ প্রার্থনা। মহা-ঈদের মহোৎসবে তিনি পুরোটাই অধরা। বিদেহী আত্মা স্বর্গবাসী হোক, আমাদের মহাকামনা। ♠ ♦ সাসু, ২০১৯ / ২০২১, নিউইয়র্ক
কন্ঠবীর ফকির আলমগীর-এর শেষ ইচ্ছে ও আপনার করণীয়। কথা ছিলো আমার সম্পাদনায় বেরুবে ওনার 'স্মারক সংকলন' ♦ সালেম সুলেরী মৃত্যুর সাড়ে তিন সপ্তাহ আগেও যোগাযোগ করেছিলেন। আমার একটি পোস্টে মন্তব্যও দিয়েছেন। ওনার একান্ত ইচ্ছে একটি স্মারকগ্রন্থ প্রকাশের। থাকবে ওনাকে নিয়ে লেখা প্রবন্ধ, নিবন্ধ, স্মৃতিচারণ। এবং সেই স্মারক সংকলনটি আমার সম্পাদনায় হতে হবে। জুন'২১-এর উপান্তে লিখলেন >> ♦ " সালেম সুলেরী তোমাকে অনেক ধন্যবাদ। তোমার কাছে আমার দাবি কিছু লেখা সংগ্রহ করে আমার একটি স্মারক গ্রন্থ বের করলে খুশি হব।" ফকির আলমগীরের ৫০তম জন্মদিন আমরা ঢাকায় পালন করেছি। ২০০২-এর ২০ ফেব্রুয়ারির স্মৃতিময় ঘটনা সেটি'। মেহেরবা প্লাজা'য় আমাদের নিউজব্যাংক, সাদাকালো হলে অনুষ্ঠিত। 'তিনবাংলা'র উৎসব' নামে স্মৃতিময় আয়োজন। নায়ক ইলিয়াস কান্চন, গায়ক সুবীর নন্দী, রবি চৌধুরী...। এলেন একুশে পদকপ্রাপ্ত গায়ক ইন্দ্রমোহন রাজবংশী। ভারতবাংলার যশস্বী কবি শ্যামলকান্তি দাশও যোগ দেন। আমার সভাপতিত্ব, সমন্বয়ে 'সোনারতরী'-প্রধান মামুন ইমতিয়াজ। এগুলোর প্রামাণ্য আলোকচিত্র ফকির ভাই সংরক্ষণ করেছিলেন। স্মৃতি-উসকানো দুর্লভ ছবিগুলো সম্প্রতি ইনবক্সে পাঠালেন। ২০০২-এর বাসী ছবিগুলোতে অবয়বে অবয়বে তারুণ্যের রোদ। তিনি লিখলেন >> " সুপ্রিয় সালেম সুলেরী কে 3 বাংলার কবিতা ও গান এবং আমার জন্মদিনের ছবিগুলো পাঠালাম। মেহেরবা প্লাজা তে অনুষ্ঠিত আমার জন্মদিনে ইলিয়াস কাঞ্চন সুবীর নন্দী ইন্দ্রমোহন রাজবংশী রবি চৌধুরী সহ অনেক শিল্পী বিশেষ করে ওপার বাংলার শ্যামলদা উপস্থিত ছিল। যাহোক আমার বন্ধু প্রিয়জন নার্গিসের সুস্থ হওয়ার খবর আমাদের পরিবারকে স্বস্তি দিয়েছে।" ( * নার্গিস আহমেদ 'তিনবাংলা, ইউএসএ সভাপতি। বাংলাদেশ সোসাইটির প্রথম নির্বাচিত নারী সভাপতি। সম্প্রতি করোনা'র করাল গ্রাস থেকে মুক্ত হয়েছেন)। উল্লেখ্য, ফকির ভাই আমাকে 'তুই-তুমি' উভয় সম্বোধনেই ডাকতেন। চলতি জুলাইয়েই ইনবক্সে ফকির ভাইকে আশ্বস্ত করেছিলাম। বলেছি -- করোনাটা কমুক, সংকলনটি করে দেবো। আসছে ২০২২-এর ২১ ফেব্রুয়ারি 'র জন্মতিথিতেই হবে আশাকরি। আমি সেই স্মারক সংকলনটির নীরব প্রস্তুতি নিচ্ছিলাম। কিন্তু আমাদের সবাইকে কাঁদিয়ে তিনি চলে গেলেন। যথারীতি স্মারকগ্রন্থটি বেরুবে, কিন্তু দেখে যেতে পারলেন না। করোনার অতিমারীকাল কেড়ে নিলো ২৩ জুলাই, ২০২১-এ। জনপ্রিয় গণসঙ্গীত শিল্পী, যুদ্ধবর্ষের কন্ঠযোদ্ধা গেলেন একটি স্মারকবর্ষে। বাংলাদেশের স্বাধীনতার অর্ধশতবর্ষ বা মহান রজত জয়ন্তীতে। কন্ঠবীর ফকির আলমগীরের শেষ নিউইয়র্ক সফর ২০১৭-১৮তে। সেবার জাপা নেতা মাহবুব আলী বুলু প্রয়াত হয়েছেন। আমি ঠিকানা'য় পাতাভরা স্মৃতিনিবন্ধ লিখেছিলাম। জ্যাকসন হাইটসে আমাকে পেয়ে ফকির আলমগীর জড়িয়ে ধরলেন। বললেন, আমার প্রিয়মুখ বুলুকে নিয়ে লিখেছিস। তোর লেখাটা এতো জীবন্ত হয়েছে যে পড়েছি, সংগ্রহেও রেখেছি। আমি তো সিনিয়র, তোর আগেই মারা যাবো। আমার কি সৌভাগ্য হবে সাসু'র এমন একটি স্মৃতিচারণ! ঠিকানা'র পাতায় যা ঝকঝকে টকটকে করে ছাপা হবে! ঠিকানা কর্ণধার সুহৃদ এম এম শাহীন লিখেছেন স্মৃতিগদ্য। ১৯৮৮ থেকে তারুণ্য তাড়ানো শেষজীবনের প্রতিচ্ছবি। টলমলে হৃদভেজা জল এনে দিলো চোখে। 'জীবন্ত কন্ঠবীরে'র বিদেহী আত্মাটি স্বর্গবাসী হোক। নিকটজনদের জন্যে শোক, সমবেদনা, শুভকামনা। ♠প্রয়াত ফকির আলমগীরের শেষ ইচ্ছে >> একটি স্মারক সংকলন। আমি প্রতিশ্রুত ছিলাম তা সম্পাদনা করে দেবো। এতে লেখক, নিকটজন, শুভান্যুধ্যায়ীদের অংশগ্রহণ চাই। সর্বোচ্চ ৫০০ শব্দের মধ্যে স্মৃতি, আবেগ, বা মন্তব্য। সংশ্লিষ্ট প্রবন্ধ-নিবন্ধ-মূল্যায়ন --- যা খুশি লিখুন। চলমান পোস্টে প্রদত্ত লেখনীও গ্রহণযোগ্য। ২০ আগস্ট'২১-এর মধ্যে লেখা পাঠান ♠ ফকির আলমগীরের গান-নায়িকা 'ও সখিনা' থাকেন নিউইয়র্কেই। তিনি শাহরিন লিটা, দিচ্ছেন মডেলিং ও অন্যান্য স্মৃতিতথ্য। আপনিও মনের আগল খুলে, ছোট-বড়ো আকারে লিখুন। ওনার বিদেহী আত্মা তাতে প্রশান্তি পাবে আশাকরি♠ ♦ নিউইয়র্ক, জুলাই ২০২১ ♦সাসু, নিউইয়র্ক, জুলাই ২০২১
নিটোল পদ্যের নেপথ্যে নাকি লুকিয়ে আছে রাজনীতি! ♦♠♦ কুকরু কু উক কুক, কুকরু কু উক কুক.... লিখেছিলাম দ্বৈত বা সমবেত আবৃত্তির নিটোল পদ্য। ২০০৭-এ বাংলাদেশে আসে 'আধা সামরিক' সরকার। সেই 'ওয়ান ইলেভেন' সরকারের আগমন-পটভূমি নাকি তাতে বিবৃত। অনেকে তখন তেমনটিই বলতেন, পড়তেন। হঠাৎ 'চ্যানেল বিএনএন' এই জম্পেশ পদ্যটি পরিবেশন করলো। সুর করে পড়লেন বিএনএন-প্রধান কবি সায়েজ বদরুল। সঙ্গে ভারতবাংলা'র জনপ্রিয় বাচিককন্যা ঝুমঝুম ব্যানার্জী। পরিবেশনের আগে সন্চালক প্রকাশ করলেন সেই গন্ধ। বললেন, নিটোল হলেও পদ্যটির নেপথ্যে কিন্তু রাজনীতি আছে। পড়ুন, শুনুন, উপভোগ করুন কী রহস্য এর নেপথ্যে...♦ সাসু, নিউইয়র্ক মুরগি লড়াই শেয়াল বড়াই ====♦======♠=={{{{ ♦ সালেম সুলেরী কুকরু কু উক কুক কুকরু কু উক কুক-- মুরগি দুটি ঝগড়া করে উঁচিয়ে গলার বুক-- একটি চিকন, একটি মোটা এসব নিয়ে নানান খোটা। চিকন বলে-- ওরে মটু কথায় কাজে আমিই পটু, কি আছে তোর বেলুন দেহে টোকা দিলেই হাসিস হে হে ... হয়তো ওজন খানিক বেশি, শক্ত তবে আমার পেশী সার দেওয়া তুই সুন্দরী, সর্ জন্মভূমি ইনকুবেটর-- বাতির আলোয় বাড়লো শরীর, ভাবটা এমন রূপটা পরীর-- কে তোকে খায়? সব বরবাদ হাইব্রিডে নাই পুষ্টি ও স্বাদ। মাকাল ফলের মুরগি তোরা লোম ফোলা উজবুক-- কুকরু কু উক কুক, কুকরু কু উক কুক। এবার শুরু মোটার পালা, বললো-- চিকন, দিসনা জ্বালা গা থেকে তোর গন্ধ গাঁয়ের, প্রশ্ন তুলিস জন্ম-মায়ের, ডিম ও উমের জীবন দিয়ে কি হবে বল্ তর্কে গিয়ে-- মৃত্যু যাদের নির্ধারিত, হত্যাকারী শির ছাড়িতো? কড়াই-তেলে ভাজবে জানি, তাইতো খানিক সাজছি রাণী, উচ্চদামে বিক্রি হয়ে চায়নিজে যাই রয়ে সয়ে-- সব ফরেনার আমাকে চায় , সুখের কামড় বুক-পিঠে-পায়! রোস্ট হয়ে যাই, টোস্ট হয়ে যাই হাইব্রিডে সব পার্টি জমাই। এসব দেখে হিংসাতে তোর কাঁপছে বুঝি বুক? ওরে চিকন, গরিব দেহে ঠুকরে কপাল ঠুক্, কুকরু কু উক কুক কুকরু কু উক কুক। ঝগড়ামুখো দু’টোর খেয়াল-- পাশেই আড়ি পাতা শেয়াল-- খাঁকি পুলিশ ভঙ্গিতে সে ধরলো দুটোর বাহু কষে, বললো শেয়াল-- বিচার হবে, কার কতো গুণ-- দেখবো, তবে ঝগড়া ঝাটি খারাপ জিনিস তাইতো এখন করবো ফিনিশ। চিকন-মোটা-- কার বেশি দাম না খেলে আর কি বুঝিলাম! তোদের জন্যে আজ সাজিলাম রান্না ছাড়াই কুক, স্বাদ দু’রকম দুটোর ভেতর হজম করার সুখ। ঝগড়াটে দুই মুখ কুকরু কু উক কুক, লাঞ্চে করি বুক কুকরু কু উক কুক, কাঁদিস কেনো, লুক-- কুকরু কু উক কুক, লম্বাটে চিবুক-- কুকরু কু উক কুক, দীর্ঘদিনের ভূখ কুকরু কু উক কুক, এই গলাতে ঢুক কুকরু কু উক কুক, শেষ হবে ভুল-চুক কুকরু কু উক কুক, বুক করে ধুক পুক কুকরু কু উক কুক, দেবো কি ঝাড়-ফুঁক কুকরু কু উক কুক! কুকরু কু উক কুক। খাঁকি রঙের শেয়াল বলে আমিতো নিন্দুক, ঝগড়াটে দুই মুরগি খেতে শিঙ্গা দিলাম ফুঁক কুকরু কু উক কুক..! কুকরু কু উক কুক..! ♦ স্বরবৃত্ত
সাসা-২৬৭ # সায়েজের সাথে ঈদ আনন্দ পর্ব-০২ ♥ ♣ ঈদ শৈশবে # ঈদ একাত্তুরে # ঈদ রাজধানীতে # ঈদ মিডিয়ায় # ঈদ আনন্দমেলায় # ঈদ করোনায় # ঈদ দূর প্রবাসে ♥ সাসু'র দেখা বহুমাত্রিক ঈদের গল্প মহা-ঈদের মহা-আকর্ষণ ♦২১ জুলাই'২১ বুধবার √ রাত ৯টা বাংলাদেশে # সন্ধ্যে সাড়ে ৮টা ভারতে √ সকাল ১১টায় অ্যামেরিকা-কানাডায় (ইস্টার্ণ), √ বিকেল ৩টায় বৃটেন-ইউরোপে অংশগ্রহণে ♦ কথা-কবিতায় সালেম সুলেরী ♠ বিশ্ববাতায়নের কবি গানে বিশ্বরূপ পানি ♠ ভারতবাংলা'র বিখ্যাত গায়ক সম্পাদনা ও পরিচালনা > সায়েজ বদরুল √√
সঙ্গীতরাজ আব্বাসউদ্দীন ও লুৎফুন্নেসা আব্বাসের নামে ডোমারে কুরবানি ♠একদিনে ৮৫+ পরিবার পেলো 'আব্বাসউদ্দীন একাডেমি'র ঈদ-করোনাত্রাণ # মেশিন পেয়ে ঋণ পরিশোধ করছে দুস্থ শিল্পী ঝুমুর..# ♦সেপ্টেম্বর-অক্টোবরে সম্মেলন-নির্বাচন-অভিষেক নিউজব্যাংক ♦একদিনে ঈদের করোনাত্রাণ পেলো ৮৫টি অসহায় পরিবার। আব্বাসউদ্দীন একাডেমি'র অনুদানে এমনটি ঘটলো সীমান্তশহর চিলাহাটিতে। কার্যক্রমটি সমন্বয় করেছে 'চিলাহাটি আমার চিলাহাটি ফেসবুক গ্রুপ'। ডোমারে 'আব্বাসউদ্দীন একাডেমি' কুরবানির আয়োজন করে ঈদের দ্বিতীয়দিন। উৎসর্গ করা হয় সঙ্গীতরাজ আব্বাসউদ্দীন ও লুৎফুন্নেসা আব্বাসের নামে। কর্মী-সংগঠক ও দুস্থদের মাঝে বিতরণ করা হয় মাংস। তালিকাভুক্তদের দেওয়া হয় সেমাই, মাস্ক, হ্যান্ড-স্যানিটাইজার। উল্লেখ্য, জাতিসত্বার গায়ক আব্বাসউদ্দীনের শ্বশুরালয় বৃহত্তর রংপুরের ডোমারে। অনুদান পেয়ে বিশেষ ধন্যবাদ জানিয়েছে 'চিলাহাটি আমার চিলাহাটি'। নেতৃত্বদানকারী 'সমকাল'-সাংবাদিক রাকিব-হাবিব বসুনিয়া চিঠি পাঠিয়েছেন। গ্লোবাল চেয়ারম্যান কবি সালেম সুলেরী বরাবর ধন্যবাদ জানিয়েছেন। লিখেছেন >> ♦ভাইয়া অ‌নেক অ‌নেক ধন্যবাদ আপনা‌দের অনুদানের জন্য। আমরা ৮৫+ প‌রিবা‌রকে প্রায় এক সপ্তা‌হের খাবার দি‌তে পে‌রে‌ছি। সবকিছুই সম্ভব হ‌য়ে‌ছে আপনা‌দেরই জন্য। মহান আল্লাহ আপনার অনুদান‌কে কবুল করুক। ভা‌লো থাক‌বেন, আমা‌দের জন্য দোয়া কর‌বেন, ঈদ মোবারক >> রাকিব বসুনিয়া। ♦একাডেমিকে বিশেষ ধন্যবাদ জানিয়েছেন দুস্থ শিল্পী সায়মা ঝুমুর। তিনি নতুন সেলাই মেশিন পেয়েছিলেন মহা-দুর্যোগকালে। কিংবদন্তী কন্ঠশিল্পী ফেরদৌসী রহমানের জন্মতিথিতে। সদ্য স্বামীহারা ঝুমুরের একটি মেয়ে সন্তান রয়েছে। লিখেছেন, সিঙ্গার মেশিনটি জীবনের গতি পাল্টিয়ে দিয়েছে। নিয়মিত কাজ করে সংসার চালাতে পারছি। পাশাপাশি পুরনো ঋণও পরিশোধ করে চলেছি। আমি 'আব্বাসউদ্দীন একাডেমি' ও সংশ্লিষ্টদের কাছে চিরঋণী। 'ও মন রমজানের এই রোজার শেষে এলো খুশির ঈদ।' কালজয়ী এই নজরুল গীতির মূল গায়ক আব্বাসউদ্দীন আহমদ। তিরিশের দশকে ওনার আহ্বানেই নজরুল গানটি লিখেছিলেন। গ্রামোফোন কোম্পানি আব্বাসউদ্দীনের চাপেই রেকর্ড বের করে। বাঙালি মুসলিম সমাজে এটিই ছিলো প্রথম ইসলামী সঙ্গীত। অবিভক্ত বাংলায় ৮০ হাজার অর্থাৎ বিপণনে রেকর্ড গড়ে গানটি। সেইসব দুর্লভ তথ্য এবার প্রকাশ করেছে 'আব্বাসউদ্দীন একাডেমি'। লেখক-গবেষক সালেম সুলেরী'র নিবন্ধে তথ্যগুলি রয়েছে। একাডেমি'র জর্ণালে প্রচারিত তথ্যগুলো আলোড়ন তুলেছে। পশ্চিমবঙ্গের কোচবিহারে জন্ম নেয়া আব্বাসউদ্দীন বিয়ে করেন বৃহত্তর রংপুরে। নীলফামারী জেলার ডোমার উপজেলার চিকনমাটিতে। সেখানেই ১৯৭৪-এ প্রতিষ্ঠিত হয় আব্বাসউদ্দীন একাডেমি। করোনার অতিমারী কালেও চলমান রয়েছে কর্মসূচি। ঈদুল ফিতরে ব্যাপকভাবে চালায় করোনাত্রাণ কার্যক্রম। ২৮ জুন ছিলো কিংবদন্তী কন্ঠশিল্পী ফেরদৌসী রহমানের জন্মদিন। আব্বাসউদ্দীন-কন্যার ৮০ তম জন্মতিথিকে করা হয় স্মৃতিময়। দুস্থ শিল্পীদের দেয়া হয় ত্রাণ ও সেলাই মেশিন। স্বামীহারা শিল্পী সায়মা ঝুমুর গ্রহণ করেন নতুন সিঙ্গার মেশিন। ২৫ জন শিল্পী-সংস্কৃতিসেবী পান নগদ অনুদান। উল্লেখ্য, আব্বাসউদ্দীন একাডেমি'র দ্বিবার্ষিক কমিটি'র মেয়াদ ২০১৯-এ শেষ। 'নিউজব্যাংকে'র মাধ্যমে এটি পরিচালিত হচ্ছে ১৯৯১ থেকে। আসছে সেপ্টেম্বর-অক্টোবরে সম্মেলন ও নতুন কমিটির অভিষেক। আব্বাসউদ্দীনের জন্মতিথি ২৭ অক্টোবরে শুরু হবে কর্মবর্ষ। ১৯০১-এ জন্ম ও ১৯৫৯-এর ৩০ ডিসেম্বর মৃত্যু এই সঙ্গীতরাজের। সন্তান মুস্তাফা জামান আব্বাসী, ফেরদৌসী রহমান খ্যাতিমান কন্ঠশিল্পী। উত্তরসুরী ড. নাশিদ কামাল, সামিরা আব্বাসী, আরমিন মুসাও সঙ্গীতে নিবেদিতপ্রাণ। উল্লেখ্য, একাডেমি'র সার্বিক কার্যক্রম পরিচালনায় গঠিত হয়েছে সাব-কমিটি। সংশ্লিষ্টরা হলেন -- ♠ আহ্বায়ক : সহিদুল সরকার, (নিউইয়র্ক ফেরত সিনিয়র কন্ঠশিল্পী)। সমন্বয়কারী : গোলাম মোস্তফা (বীর মুক্তিযোদ্ধা, কন্ঠশিল্পী) ও মন্নুজান ঝর্ণা, (নির্বাহী সভাপতি, কন্ঠশিল্পী)। যুগ্ম সমন্বয়কারী : সহিদুল ইসলাম (সাংগঠনিক সম্পাদক), মালা জেসমিন (সাংস্কৃতিক সম্পাদক), খালিদ মাহমুদ (প্রচার ও সংযোগ সম্পাদক) ও রুনা খান (সহ প্রচার সম্পাদক)। সাব কমিটির সম্মানিত স্থানীয় উপদেষ্টাবৃন্দ ♠ ০১. শাহীনা শবনম : সম্মানিত ইউএনও, ডোমার ০২. আলহাজ্ব সরকার এম সোলায়মান, সুরসম্রাট আব্বাসউদ্দীনের সম্মানিত শ্যালক ০৩. মনসুরুল ইসলাম দানু, মেয়র, ডোমার ০৪. তোফায়েল আহমেদ, উপজেলা চেয়ারম্যান ০৫. খায়রুল আলম বাবুল, সভাপতি, আ'লীগ, ডোমার ০৫. মোসাব্বের হোসেন মানু, চেয়ারম্যান, ডোমার ইউপি ০৬. রেজাউল করিম রাজু, সংস্কৃতিসেবী ০৭. ওয়ালিয়ার রহমান, সাবেক প্রধান শিক্ষক ০৮. ইলিয়াস হোসেন, উপ-কমান্ডার, মুক্তিযোদ্ধা সংসদ ০৯. ডা. মখদুম আজম মাশরাফী, কবি, মুক্তিযোদ্ধা ১০. প্র. মনজুর-উল আলম, সাবেক প্রধান প্রকৌশলী ১১. মহিলা ভাইস চেয়ারম্যান, ডোমার উপজেলা ১২. অধ্যাপক ডেইজী নাজনীন মাশরাফী, সংস্কৃতিসেবী ১৩. অধ্যাপক হাজ্বী করিমুল ইসলাম, স্কাউট সংগঠক ১৪. অধ্যাপক মহিউদ্দিন আহমদ, সংস্কৃতিসেবী ১৫. আল আমিন রহমান, মুক্তিযোদ্ধা-সম্তান সংগঠক প্রবাস উপদেষ্টা >> নার্গিস আহমেদ, ডা. হুমায়ূন কবির, প্রকৌশলী আবুবকর হানিপ, নূর ইসলাম বর্ষন সদস্যবৃন্দ >> ০১. সাকিনা ডেনী ০২. কোহিনূর ইসলাম ০৩. সহিদুল ইসলাম ০৪. অধ্যক্ষ শাহিনুল ইসলাম / বাবু ০৫. প্রকৌশলী মহিউল আলম স্বাধীন, ০৬. মোতাহারুল হোসেন রফু ০৭. নাজিরা ফেরদৌসী ০৮. সমাপ্তি করিম ০৯. তৌহিদা জ্যোতি ১০. আমজাদ হোসেন ১১. রুনি খান ১২. বকুল বেগম ১৩. যারিন ইয়াসমিন লিজা ১৪. রন্জিত কুমার কর্মকার ১৫. এম নাসির ১৬. মনজুর আলম ১৭. আফরোজা বেগম দুলারী ১৭. এ আর মানিক ১৮. উজ্জল কান্জিলাল ১৯. নাশিদ আকবর তৃষা ২০. রিপু হোসেন ২১.আবু সাঈদ উৎসর্গ ঃ প্রয়াত অধ্যাপক মোস্তফা ফিরোজ প্রধান, ♠ প্রয়াত অধ্যাপক (আইসিটি) অরবিন্দ সরকার। অনুদান >> গ্লোবাল চেয়ারম্যানের দপ্তর, নিউইয়র্ক ♦
ঘোরের পাগল ♦সালেম সুলেরী # কবিজুটি অরূপ পান্তি, ড. ভারতী ব্যানার্জী-বরেষু পৃথিবীটা গোল, একবার বেজে গেলে থামবে না কবিতার ঢোল, ফিরে আসে স্মৃতিপাখি, বাসা বাঁধে শব্দমনন, পয়ারের বোল। হয়তো বা বিশুদ্ধ পদ্য, নয় তো বা আবোল তাবোল, কারো কারো কবিতার শুরু মানে শিশুমুখ, অবাধেই চিবুনো চুইংগাম, অথবা বাবল্! হা মুখ নিরিখ করো, 'দেখিবে তাহাতে আহা' মুখগহ্বরে পৃথিবীটা গোল, কন্ঠকূহরে ফিরে ফিরে আসে কবিতা-আগল, বঙ্গবিশ্বে কবিরা দ্রাবিড় চাঁদ, ফেরা ইতিহাস, শেষ কথা-- ঘোরের পাগল! জীবনের ধাপে ধাপে পিঁপড়ে সারির অক্ষরমালা, এগিয়ে গিয়েছে যেন জুটিসুখী মহান 'দ্যাগল,' যোগ-উপভোগ, বনরুটি কবিজুটি আহারে আহার, জড়াজড়ি গোলগাল নাদুস বেগল, কবিতা কি ফুটবল, চিৎকার-- দে গোল দে গোল! সম্পর্কের নদীজল ফিরে ফিরে আসে, পদাবলি-ধ্বনিঢোল আকাশে বাতাসে...., স্রোতেরা কবিতা যেন রথচলা গতিকলা-- দে দোল দে দোল। সুরখেকো হোক বা না'হোক মনে পড়ে এ ঢোল সে ঢোল, এ ঢোল সে ঢোল... ! ♦মাত্রাবৃত্ত, নিউইয়র্ক 
কৃষ্ণহীরক বেবী নাজনীন ♦ সালেম সুলেরী (গান-আয়োজনে 'বঙ্গদোয়েল'-এর আমন্ত্রণ পেয়ে) ♠ গানের দেবী বেবী নাজনীন-- কন্ঠসেবী নারী, কেউ ডেকেছে 'বঙ্গদোয়েল', সুরের স্বপ্নচারী। স্বরগ্রামে ভিন্নতা তাঁর, ভর-উদ্যমে চর্চা, পিতার ছিলো বাঁশির বাদন, গাঁ সবুজের পড়চা-- উত্তরে যে বঙ্গ আছে-- জন্ম এবং শৈশব, রংপুরে বা সৈয়দপুরে মন রাঙা দিন-- কৈ সব? সবটা ঢেলে গান বেঁধেছে, প্রাণ বেঁধেছে সুরে, সুর-পাখিদের পিঠ-আরোহী-- আকাশ সমুদ্দুরে। রাজধানী মায় বিশ্বব্যাপক, প্রবাস-স্বদেশ সেতু, কৃষ্ণহীরক মঞ্চ মাতায়, সঙ্গীতে ধূমকেতু। দু'চোখে আর ঘুম আসে না, 'মরার কোকিল' জাগে, বাতাস যেনো এলোমেলো সুরের অনুরাগে। ডাকতে জানে 'প্রিয়তম', কথাটি তার শোনো, লিখতে জানে কাব্যকথা, আড্ডা-প্রেমিকজনও। কী সিনেমা, টিভির কাঁপন, সিডি'র আপনজনা মুগ্ধ শ্রোতায় শুদ্ধ বাণী-- ভুলবোনা ভুলবোনা.. কী কারুকাজ সুর-দ্যোতনায়, মহাপ্রভুর দান-- বলছে লোকে চাঁদ উঠেছে, গাইছে সে চাঁদ গান। কী আধুনিক, ভাওয়াইয়া মায় সবার পাশে গজল, গান-গরিমা'য় ধ্যানের রাণী, দু'চোখ অশ্রুসজল। দেশ-মাটি আর মানবতা-- সৃষ্টিকলায় ন্যস্ত, গানের পাশে কাব্যকলায় লেখায়-বলায় ব্যস্ত। মন রাঙাতে গীত-বিনোদন, দেশ রাঙাতে কৃতী, উন্নয়নে উৎপাদনে চায় দিতে রাজনীতি। সূর্য যেমন আলোক বিলায়, বাতাস বিলায় শ্বাস, 'গানের বেবী' চায় বিলাতে-- মাঠ-সেবা, বিশ্বাস। চায়না কিছুই বিনিময়ে, নেই চাহিদা নিজ, একটি ছেলে-- বীর মহারাজ, দেশের রক্তবীজ। স্বদেশ-প্রবাস মহান সেতু-- 'তেইশে আগস্ট' হাসে, দিন-প্রিয়দিন জন্মদিনে শুভেচ্ছা-মেঘ ভাসে। গান আসরে মান-বাসরে হিতে বিপরীতে নিজে জেতে, শ্রোতাও জিতে সাফল্য সঙ্গীতে। কীর্তিমানের সুর-অবদান, দেশ-সমাজের ঋণ, নাও শুভাশিস, সর্ব আশিস-- হে বেবী নাজনীন। ♥ ♦স্বরবৃত্ত, নিউইয়র্ক, অগাস্ট ২০২০
বঙ্গবন্ধু'র জন্মশতবর্ষের পূর্তিতে প্রাণ দিলেন 'বঙ্গবন্ধু' উপাধির প্রস্তাবক। প্রিয়-শ্রদ্ধেয় মুশতাক ভাই স্মরণে ওনার প্রিয় সাতমাত্রার কবিতাটি... ♦সালেম সুলেরী ♠বঙ্গবন্ধু উপাধি'র প্রস্তাবক ছিলেন রেজাউল হক চৌধুরী মুশতাক। ১৯৬৯-এর ২৩ ফেব্রুয়ারি উপাধিটি বঙ্গবন্ধুর সামনে ঘোষিত হয়। তৎকালীন ছাত্রনেতা তোফায়েল আহমেদ তা ঘোষণা করেন। এর আগে একটি দলীয় ম্যাগাজিনে উপাধিটি প্রস্তাবিত হয়। জনাব মুশতাক তখন ঢাকা কলেজ ছাত্রলীগের সম্পাদক ছিলেন। বঙ্গবন্ধুর জন্মশতবর্ষের পূর্তিতে ইতিহাস-খ্যাত মানুষটি প্রয়াত হলেন। স্বাধীনতার অর্ধশতক বা রজত জয়ন্তীও চলমান। করোনার মহামারীকালে যেন প্রাণ বিসর্জন দিলেন তিনি। অত্যন্ত আন্তরিক সম্পর্ক ছিলো আমার সাথে। দিন দশেক আগেও 'কমেন্টস' দিয়েছেন আমার ফেসবুক পোস্টে। আজ পোস্ট দিচ্ছি ওনারই একটি প্রিয় কবিতা। যদিও নিয়তি-- উনি আর এতে 'কমেন্টস' দেবেন না। পরপারে বিদেহী আত্মা স্বর্গবাসী হোক। অশ্রুজলে সে কামনাই করি। নিকটজনদের জন্যে শোক, সমবেদনা, শুভকামনা। ♣ সঙ্গের স্মৃতিচিত্রটি সুপ্রিয় সৈয়দ মাহমুদ তসলিমের সৌজন্যে প্রাপ্ত♠ যে আমি চলে যাব ♦সালেম সুলেরী =====♦==={{ যে আমি চলে যাব হারিয়ে দূর দেশে আত্মা যাবে কই? যাবে কি ঊর্ধ্বে সে? যে অমি শারীরিক মাংসে ভরপুর আত্মা পালালেই সে আমি কর্পূর। শরীর পড়ে থাকে; থাক না কাসকেটে সবার অবহেলা, যাবে তো পাশ কেটে। পিরিচ ভেঙে গেলে টুকরো থাকে পড়ে পিরিচ গেলো কই? যায় না রাখা ধরে। মেঝেতে এলোমেলো আত্মা দূরগামী পিরিচ থাকলো না, হোক সে গূঢ় দামী, মলিন টুকরোরা ডুকরে কেঁদে ওঠে ময়লা ফেলা কোনো জলাতে ঠাঁই জোটে। মানুষ এভাবেই শরীর ফেলে রাখে নিকট আত্মীয় দু’হাত মেলে ডাকে, স্মৃতির ভাঁজ খোলে-- কি কলরব ছিলো একটু আগে যার পরণে সব ছিলো। বিছানা আলমিরা কাপড় কতো তার, রয়েছে স্মৃতি পড়ে হাজার সততার। আমিও থাকবো না, ফেরানো যিশু নই জন্ম অতঃপর এমন শিশু নই। আমি তো একজন, আগামী দিন আছে হিসেব হবে ঠিক যা কিছু ঋণ আছে। যে আমি চলে যাবো হারিয়ে দূর দেশে আত্মা যাবে কই ? ছুটবে ঊর্ধ্বে সে। ♦ সাত মাত্রার মাত্রাবৃত্ত √√
জাতিসত্বার কবিতা'র ভার =====♦====={{{{{{[ ♦ সালেম সুলেরী (হুদা কি একাই জাতিসত্বার কবি-- গুণদা'র প্রশ্ন দেখে) কেতাবের কবি খেতাবে লাগালো গোল, 'জাতিসত্বা'র বিষয়ে বাজালো ঢোল, গুণ বলে-- হুদা, এতো কেনো 'ক্ষুধা!' জাতিসত্বা'র পদবী হাতিয়ে একাই চাটবে ঝোল, 'আওয়ামী কবি' কি চুষবে আঙুল! মাথায় ঢালবো ঘোল 'ডিজি' পদ পেলে-- দেখো বদ ছেলে-- জাতি'র তকমা একা উপভোগ, চলবে না হেল-দোল, ফাঁদিয়ে ডিজি'কে বাঁধিয়ে দিলাম 'পদবী' গন্ডগোল। বিদ্রোহী কবি নজরুল-ছবি, পল্লীকবি কি জসীম একাকী, দেখা কি পেলেনা আর, একেক কবির একেক উপাধি, বিশেষণ সমাহার। সৈয়দ হকে সাজলো এককে সব্যসাচী'র সাজ, রবি ঠাকুরের 'বিশ্বকবি'র রয়েছে উপাধি রাজ! স্বভাব কবিও গোবিন্দ দাশ, মুকুন্দ দাশ-- চারণ, আল মুজাহিদী মৃতৃকা কবি, কে করে উপাধি বারণ? মহা শামসুর স্বাধীনতা কবি, যৌবন কবি হেলাল, আল মাহমুদ লোককবি আর পাঠকবি ঠাঁটে বেলাল! সিলভিয়া প্লাথ বিষাদের কবি, কবিতানায়ক টেড, রুদ্র এবং পাবলো নেরুদা কবিতার কমরেড। সুকান্ত এক কবিতা-কিশোর, বচনের কবি-- খনা, শুদ্ধতাকবি জীবনানন্দ, সালেম কি আনমনা! বসন্তকবি সুভাষ মুখো' কি? বিষাদের কবি হাসান, তসলিমা নাকি প্রণয়ের কবি, পুরুষ পেলেই নাচান। সত্যেন্দ্র শ্রীজাত-মন্দা ছন্দসেবক কবি, এলিয়ট ছুঁয়ে মহা-মাইকেল সনেট-প্রতিচ্ছবি। অনলে'র কবি সিরাজী আবার প্রেমমুখ জন ডান, পাঠক দিয়েছে পদবী-পালক, কতো অনুসন্ধান। 'তবু উড়ালাম আঙুলও দিলাম ঘুড়ির সুতোতে ফোড়..!' নির্মলেন্দু গুণের আগুনে বিতর্কে নবমোড়। 'জাতিসত্বা'র হুদা'কে ঠেকাও, দেখাও সাজানো ঝাঁচ,' দেখালো পাঠক প্রতিবাদী চোখ-- হে কবি হে রংবাজ! আমরা বলেছি 'কবিদেব' যাঁকে, তিনি চান -- দলদাশ, আমরা দেখেছি সমাজতন্ত্রে, এখন যা হলো ঘাস। নির্মলেন্দু-- গুণ মানে হলো গুণধর 'কবিদেব' পাঠক উপাধি পতনে আঁকছে-- কালিমাকালো প্রলেপ! ♦ মাত্রাবৃত্ত, জুলাই ২০২১, নিউইয়র্ক
করোনা দুর্যোগেও উজ্জ্বলতা বাড়িয়েছেন বন্ধু-কবি হাসমত জালাল # প্রিয়দিন-জন্মদিনে আটলান্টিক পারের সাগরশুভেচ্ছা♦ সালেম সুলেরী ♥ দেখা হওয়ার অনেক আগে থেকেই নামটা জানতাম। পুরো পরিবারের গল্প শুনেছিলাম আরেকজনের কণ্ঠে। তিনি প্রয়াত সঙ্গীত শিক্ষক খোদাবক্স সানু। ঢাকার সংস্কৃতিমুখ স্বাগতা, সন্ধির বাবা। স্থায়ীবাস ঢাকা হলেও পৈতৃকবাস মুর্শিদাবাদ। নবাব সিরাজের সমাধি-খ্যাত খোশবাগপুরে। কথাসাহিত্যিক সৈয়দ মুস্তাফা সিরাজ সানু ভাই-এর নিকটাত্মীয়। সেই সম্পর্কসূত্রে শুনি আরও দুই সহোদরের নাম। দুজনই কবি ও মিডিয়া বান্ধব। সৈয়দ কওসর জামাল ও সৈয়দ হাসমত জালাল। প্রথমজন সত্তর দশকের ও দ্বিতীয়জন আশি দশকের প্রতিনিধিত্বকারী। ♠ ২০০২-এ কলকাতায় বসলো ‘সৌহার্দ্য সত্তর’ কবিতা উৎসব। বাংলাদেশ থেকে ১৯ কবি স্ত্রীসহ যোগ দিলো। কর্তৃপক্ষ বাংলাদেশ পর্বের পরিচালনার দায়িত্ব বর্তায় আমার ওপর। সেই যাত্রায় ঘনিষ্ঠতা সৈয়দ কওসর জামালের সঙ্গে। পরের বছর অনিরুদ্ধ আশি’ সংগঠনের উন্মোচন। ঢাকার পরে কলকাতায় স্মৃতিময় আয়োজন। সেবার সম্পর্কের গভীরে সৈয়দ হাসমত জালাল। ২০০১-২০০২-এর একটি ঘটনা বেশ মনে পড়ে। গোধরায় গেরুয়াগোত্রের হত্যাকান্ডের কলকাতা-প্রতিবাদ। কবি সুবোধ সরকারের পাশাপাশি হাসমত জালালও সক্রিয়। প্রকাশ করলেন প্রতিবাদী ভাঁজপত্র। বিষয়টি অপরাপর কবি-লেখক-সংস্কৃতিসেবীদের অনুপ্রাণিত করে। ♠ হাসমত জালাল প্রথমে বায়ুসেনা বা বিমান বাহিনীতে ছিলেন। দ্বিতীয় পেশাজীবনে সংবাদপত্রের সম্পাদনা কাজে। আর এখন সাহিত্য আলোচক, কলাম লেখক। ২০১৫-তে ঢাকায় তিনবাংলা’র লেখক-সংহতিতে যোগ দেন। ভারতবাংলার ‘তিনবাংলা’ সভাপতি কবি নবনীতা দেব-সেন ছিলেন উদ্বোধক। কবি-কণ্ঠযোদ্ধা বুলবুল মহলানবীশ অনুষ্ঠান সমন্বয়কারী। অনুষ্ঠান সভাপতি হওয়ায় সেবার তেমন ‘আড্ডাবাজি’ হয়নি। তবে জম্পেশ আড্ডাশিল্প উপহার পেলাম ২০১৯-এ। ভারতবাংলা’র কোচবিহারে অঙ্কুরোদগমের উত্তরবঙ্গ কবিতা উৎসবে। কবি তাপস মহাপাত্র, অঞ্জনা দে ভৌমিক ছিলেন সমন্বয়ে। ‘ত্রিবিধ’ সম্পাদক কবি-কথাকার ছিলেন উদ্বোধক। ♠ পরিকল্পনা মোতাবেক হাসমত জালালের অ্যামেরিকা আসার কথা। তিনবাংলা’সহ একাধিক প্রতিষ্ঠানের আমন্ত্রণে। কিন্তু করোনা মহামারীর জন্যে ভ্রমণশিল্পে দীর্ঘ বিরতি। অতিমারীতে সারা পৃথিবী বিপর্যস্ত। তবে বিস্ময়কর বিষয় হলো-- হাসমত জালাল অটল যৌবনে। সৌন্দর্যেও অলংকার লাস্যময় চোখে-মুখে দেদীপ্যমান। ১২ জুলাই প্রিয়দিন-জন্মদিনে বয়েস বাড়ছেই না। চিরতারুণ্যেও কবি-বন্ধু হাসমত জালাল দীর্ঘজীবী হোক। তিনবাংলা'র পক্ষ থেকে সাগর-শুভেচ্ছা। ♦নিউজব্যাংক, জুলাই ২০২১
সিলেট-নিউইয়র্কের প্রাণপুরুষ ফখরুল ইসলাম খান পরপারে ♠ আজ ১২ জুলাই সোমবার সন্ধ্যায় 'স্মৃতিতর্পণ অনুষ্ঠান # তাজমহল পার্টি হল (সাটফিন, জ্যামাইকা, নিউইয়র্ক) # 'তিনবাংলা' শ্রদ্ধা জানাবে, পড়বো নিবেদিত কবিতা ♦ সালেম সুলেরী নিউজব্যাংক ♦পূণ্যভূমি সিলেটের প্রাণপুরুষ ছিলেন আলহাজ্ব ফখরুল ইসলাম খান। স্বদেশ-প্রবাস মিলিয়ে কল্যাণমূলক অবদান অনেক। মহান মুক্তিযুদ্ধের সংগঠক, রাজনীতিকও। সিলেট পৌরসভার সাবেক কমিশনার ও প্যানেল চেয়ারম্যান। নিউইয়র্কের 'তাজমহল পার্টি হলে'র প্রতিষ্ঠাকালীন প্রধান পৃষ্ঠপোষক। সাটফিনস্থ 'তাজমহল' বাঙালি কমিউনিটির সর্ববৃহৎ মিলনায়তন। ২০০৭-এ আমার কবিতা দিয়ে এটির শুভ উদ্বোধন হয়েছিলো। সবার প্রিয় ফখরুল ইসলাম খান আমাদের মাঝে নেই। গত ০২ এপ্রিল, ২০২১ সিলেটে প্রয়াত হয়েছেন। করোনাকালের মাঝেও মাটির টানে স্বদেশ গিয়েছিলেন। মহান সৃষ্টিকর্তার নিয়তি ওনাকে পরকালবাসী করে। সিলেট সদরের পূণ্যভূমিতে ওনার সমাধি রচিত হয়েছে। দেশে-বিদেশে ওনার ভক্ত-অনুরক্ত লক্ষাধিক। প্রতিষ্ঠা করে গেছেন অসংখ্য কল্যাণকামী সংগঠন। আজ ১২ জুলাই মরহুমের ওপর সার্বজনীন শোকসভা। আলোচনা, কবিতাপাঠ, মিলাদ ও নৈশভোজ। স্থান >> তাজমহল পার্টি হল, সাটফিন, জ্যামাইকা। সময় সন্ধ্যে পোনে সাতটা। পার্টিহলের নিজস্ব পার্কিং-ব্যবস্থা রয়েছে। আয়োজক >> হযরত শাহ জালাল (রাঃ) স্মৃতি পরিষদ। সহযোগী সংগঠন দেওয়ান ফরিদ গাজী পরিষদ। সভাপতিত্ব করবেন ভারপ্রাপ্ত সভাপতি জনাব ইয়াহিয়া চৌধুরী। সংগঠন ও পরিবারের পক্ষে আগ্রহী সবাইকে আমন্ত্রণ জানানো হয়েছে♦ তিনবাংলা'র সংগঠক, কর্মী-- সকলেই নিমন্ত্রিত। ♣
♦ কবি আল মাহমুদ বিষয়ক প্রশ্নমালা / বিষয়াবলী পাওয়া গেলো। চেষ্টা করছি আলোকপাতের ♦সালেম সুলেরী >> ♠♠ আজ ১০ জুলাই >> 'সায়েজের সাথে শনিবার রাতে' অনুষ্ঠানের প্রশ্নমালা। উত্তর দিচ্ছেন কবি-সম্পাদক-প্রশিক্ষক সালেম সুলেরী। ♦ ♦১১ জুলাই কবি আল মাহমুদের ৮৫ তম জন্মদিন। অগ্রিম অনুষ্ঠানে প্রয়াত কবির আত্মাকে অভিবাদন। কিংবদন্তী কবি আল মাহমুদের অজানা তথ্যের পাহাড় আপনি। সালেম সুলেরী হিসেবে অনেক দেখেছেন, জেনেছেন, বুঝেছেন। প্রথম পরিচয় কিভাবে এবং সম্পর্ক গভীর হলো কি করে? ♦কবিশত্রু শামসুর রাহমানকে নিয়ে কুমিল্লা ভ্রমণে যান কবি আল মাহমুদ। ১৯৮৪ সালের সেই সফরে আপনিও ছিলেন। বিরোধিতা সত্বেও এমন সফর কি করে হলো? ♦ একাত্তরে কলকাতায় প্রগতিশীল, চুয়াত্তরে ঢাকায় মৌলবাদী! প্রগতিশীল আল মাহমুদকে মৌলবাদী বানিয়েছিলো চুয়াত্তুরের আ'লীগ। আপনি এমন ব্যাখ্য দিয়েছিলেন। এবার বিস্তারিত বলুন। ♦ 'স্বাধীনতার পর দৈনিক গণকন্ঠ' সম্পাদক ছিলেন কবি আল মাহমুদ। খোন্দকার মোশতাকের গোপন তথ্য ফাঁস করেছিলেন। ফারাক্কা পানিচুক্তির ফাঁকিবাজি'র সংবাদও ছেপেছিলেন। তাতে ভারতের রোষানলে ও কারাগারের তাপানলে পড়েছিলেন। সেই দুর্লভ ঘটনাসমূহ জানাবেন কি? ♦ কারামুক্তির পর বঙ্গবন্ধুর ঔদার্যে শিল্পকলায় চাকরি পান। কিন্তু যুগ্ম সচিব থেকে সহকারী সচিবে পদাবনতি ঘটে! আপনার এই ব্যাখ্যার সপক্ষে যুক্তি কি? ♦প্রেসিডেন্ট জিয়া এই কবির হাত দিয়ে 'জাসাস' গড়েছিলেন। কবি আল মাহমুদকে সভাপতিও বানিয়েছিলেন। তাতে সংস্কৃতির তেমন কোন উপকার হয়েছিলো কি? ♦ কলকাতায় কবি সুনীল-শক্তির সঙ্গে আপনার সম্পর্ক ছিলো। ১৯৮৫-তে এক তুমুল আড্ডার কথা লিখেছেন। তাতে ওনাদের উদ্ধৃতি রয়েছে। ওনারা বলছেন আল মাহমুদের কাছে আমরা নস্যি! এ মন্তব্য বিষয়ে বিস্তারিত বলুন। ♦ 'ঘুম ভাঙতেই আল মাহমুদ দেখেন >> শক্তির স্ত্রীর পাশে শুয়ে আছেন...!' কবি শক্তির কলকাতানিবাসে রাত কাটানোর গল্প..। এ বিষয়ে কি জানেন আপনি? ♦বৃটিশ রাজকবি টেড হিউজ এসেছিলেন বাংলাদেশে। এরশাদ সরকারের শাসনামলের ঘটনা সেটি। তাতে হোস্ট ছিলেন 'কবিকন্ঠে'র আল মাহমুদ, ফজল শাহাবুদ্দীন! কিন্তু ওনাদের সাক্ষাতের আগেই আপনি নাটকীয় ঘটনা ঘটান। টেড হিউজের সাথে পূর্বেই খাতির জমান। অতঃপর ঢাকার উদ্যোক্তা কবিদের সাথে পরিচয় করান। কিভাবে সৃষ্টি করলেন এই চমক? ♦ হোটেলে কবিতা পড়া নিয়ে শামসুর রাহমান ও আল মাহমুদ বিরোধ হয়েছিলো। তাতে শামসুর রাহমান পরাস্ত হয়েছিলেন। খ্যাতিমান কবি, কন্ঠশিল্পী, তারকায় পরিপূর্ণ ছিলো আসর। আপনি ছিলেন হোটেল শেরাটনের আয়োজনের সমন্বয়কারী। হোটেল শেরাটনে সেবার কী ঘটেছিলো? ♦ কবি আল মাহমুদের সঙ্গে আপনার গভীর সম্পর্ক। ওনারা এরশাদ সরকারের পৃষ্ঠপোষকতায় কবিতা উৎসবে ছিলেন। কিন্তু আপনারা কেন প্রতিপক্ষ হয়ে উঠেছিলেন? শামসুর রাহমানের নেতৃত্বে জাতীয় কবিতা উৎসব করেন। আপনি ছিলেন প্রথম প্রস্তাবক ও অন্যতম সংগঠক। দুই প্রধান কবির বিরোধের মাঝে আপনার অবস্থান কি? ♦ টেলিফোনে আল মাহমুদকে পেয়ে ক্ষমতাহীন এরশাদের ক্ষোভ! '-- এখনতো আমাদের আপনারা ভুলেই গেছেন..!' এরকম একটি পোস্ট দিয়েছিলেন আপনি। একটু বিস্তারিত যদি বলেন। ♦ মধ্যপ্রাচ্য ভ্রমণ অনুষ্ঠানে প্রধানবক্তা আল মাহমুদ। আপনাকে প্রধান অতিথি করায় নাকি লজ্জা পেয়েছিলেন। অনুষ্ঠানস্থলে গিয়ে লুকিয়ে ছিলেন, বিষয়টি কি? ♦♦কলকাতার দীপ মুখার্জী ও আপনার যৌথ ছড়াগ্রন্থ বেরোয়। ২০০৬-এ প্রকাশনা অনুষ্ঠানে সভাপতিত্ব করেন কবি আল মাহমুদ। উদ্বোধক একুশের প্রথম কবি মাহবুবুল আলম চৌধুরী। প্রধান আলোচক কবি আসাদ চৌধুরী। সভাপতির ভাষণে আল মাহমুদকে আক্রমণও করা হয়েছিলো। কি ছিলো আক্রমণের বিষয়? তিনি কেনো বলেন-- তরুণদের থেকে আমার শিশুসাহিত্যও ফেলনা নয়.... ♦ আল মাহমুদের স্মৃতিচারণকালে একটি উদ্ধৃতি দিয়ে থাকেন। 'ভালো লেখক হতে হলে নির্মমও হতে হয়....।' কেনো তিনি আপনাকে এই সতর্কবাণী দিয়েছিলেন? ♦নয় বছর পর ঢাকায় কবির সাথে আপনার সাক্ষাৎ। সে বিষয়ে ছবিসহ আপনি একটি পোস্ট দিয়েছিলেন। শিরোনামেই কবি আল মাহমুদের উদ্ধৃতি। 'নিউইয়র্কে শহীদ কাদরী'র নতুন স্ত্রী-পাঠ কেমন চলছে....'! একটু খুলে বলবেন বিষয়টি? ♦ ভালো কবি-লেখক হতে আল মাহমুদের প্রধান পরামর্শ কি? ছন্দ-ব্যাকরণ, নামের বর্জ্য অপসারণ, চর্চাকার্যে নির্মম...। আপনার লেখা থেকে এসব জানা যায়। বিস্তারিত বলবেন কি? ♦ জন্মদিন পালন বিষয়ে বিশেষ আগ্রহ ছিলো। আপনার 'যে আমি চলে যাবো' কবিতাটি পছন্দ করতেন। দুটি বিষয়ে একটু আলোকপাত করুন। ♦
প্রগতিশীল আল মাহমুদকে মৌলবাদী বানিয়েছিলো চুয়াত্তুরের আ'লীগ >> সালেম সুলেরী♦ আজ ৯ জুলাই শুক্রবার 'রাত নিবিড়' অনুষ্ঠানে বিস্তারিত। ১১ জুলাই প্রিয়দিন-জন্মদিনের অগ্রিম অনুষ্ঠানে কবিকে অভিবাদন। কিংবদন্তী কবি আল মাহমুদের অজানা তথ্যের পাহাড়। আমি সালেম সুলেরী যেটুকু দেখেছি, জেনেছি, বুঝেছি>> ♦কবিশত্রু শামসুর রাহমানকে নিয়ে কুমিল্লায় গোপন ভ্রমণ! ♦ একাত্তরে কলকাতায় প্রগতিশীল, চুয়াত্তরে ঢাকায় মৌলবাদী! ♦ 'গণকন্ঠ' সম্পাদকরূপে খোন্দকার মোশতাকের গোপন তথ্য ফাঁস ♦ ফারাক্কা পানিচুক্তির ফাঁকিবাজি'র সংবাদ ঃ ভারতের রোষানল ও কারাগারের তাপানল ♦ কারামুক্তির পর বঙ্গবন্ধুর ঔদার্যে শিল্পকলায় চাকরি >> যুগ্ম সচিব থেকে সহকারী সচিবে পদাবনতি! ♦ জিয়া যে কারণে কবির হাতে গড়লেন 'জাসাস' ♦ সুনীল-শক্তি যেদিন বললেন আল মাহমুদের কাছে আমরা নস্যি! ♦ 'ঘুম ভাঙতেই আল মাহমুদ দেখেন >> শক্তির স্ত্রীর পাশে শুয়ে আছেন...!' কবি শক্তির কলকাতানিবাসে রাত কাটানোর গল্প..। ♦বৃটিশ রাজকবি টেড হিউজ সকাশে বিলম্বিত আল মাহমুদ, ফজল শাহাবুদ্দীন! ♦ হোটেলে কবিতা পড়া নিয়ে শামসুর রাহমানকে পরাস্তকরণ ♦ টেলিফোনে আল মাহমুদকে পেয়ে ক্ষমতাহীন এরশাদের ক্ষোভ! '-- এখনতো আমাদের আপনারা ভুলেই গেছেন..!' ♦ আল মুজাহিদীর জন্মদিনে ভিন্নমাত্রার প্রশংসা >> কবি-সংস্কৃতিসেবীদের নাম থেকে বর্জ্য অপসারণে খ্যাতিমান। ক্ষোভ >> আমার জন্মতিথি কি এমন উজ্জ্বলতা পাবে না? ♦ কেনো তিনি হঠাৎ হঠাৎ শুনতে চেয়েছেন আমার সেই কবিতাটি >> যে আমি চলে যাবো হারিয়ে দূর দেশে আত্মা যাবে কই, ছুটবে উর্ধ্বে সে..... ♦♦ মধ্যপ্রাচ্য ভ্রমণ অনুষ্ঠানে প্রধানবক্তা আল মাহমুদ। আমাকে প্রধান অতিথি করায় লজ্জায় লুকিয়েছিলাম..... ♦♦ দীপ মুখার্জী ও আমার যৌথগ্রন্থের প্রকাশনা অনুষ্ঠানে সভাপতিত্ব। বললেন, তরুণদের থেকে আমার শিশুসাহিত্যও ফেলনা নয়.... ♦♦ বললেন, ভালো কবি হতে হলে নির্মমও হতে হয়.... ♦♦ বললেন, নিউইয়র্কে শহীদ কাদরী'র নতুন স্ত্রী-পাঠ কেমন চলছে...! কবি আল মাহমুদকে নিয়ে একবই তথ্য হৃদ-সাগরে। অসংখ্য দুর্লভ তথ্য মেলে ধরছি আজ থেকে >> মাদারল্যান্ড টিভিতে, 'রাত নিবিড়' অনুষ্ঠানে। পরিচালনায় সৈয়দ রানা মুস্তফী। ♦বাংলাদেশ সময় রাত ১১ টা। # ভারতে রাত ১০.৩০ মি.। # নিউইয়র্ক (ইস্টার্ণ অ্যামেরিকা)+টরন্টো (কানাডা) দুপুর ১.০০ মি.# বৃটেন+ইউরোপ সন্ধ্যে ৬টা ♠
ঘরে ঘরে বিবি আর ঘরে ঘরে টিভি ========[♠========[♥=======♣====== ♦ সালেম সুলেরী কতো আর মিডিয়া’র পরিবার নিবি, ঘরে ঘরে বিবি আর ঘরে ঘরে টিভি। ল্যাপটপ, ফেসবুক অনলাইনেই অন্তর্জাল হলে চিন্তাই নেই-- একঘরে বিবি-টিভি, স্বামী-টিভি পাশে ঘরে ঘরে টিভিমুখ-- যেন চাষে-বাসে, সন্তানও টিভি খোলে, বুয়ারাই বাকি, তারা নাকি সহকারি, চলে মাখামাখি। ঘরে ঘরে দুর্গের ডাক ছিলো-- জানা, ঘরে ঘরে চ্যানেলের হলো কারখানা। কে মালিক কে শ্রমিক-- সব একাকার একজনই সবকিছু-- চাও দেখা তার? মাথাপিছু টিভি আছে-- ক্যামেরাও তাক খানিক খবর ঘিরে টিভি-মৌচাক। ছবি তোলা কথা বলা-- একজনই হাল, মানুষের কাজ খেলো হাল-ডিজিটাল। টক-শোতে কতো ডাক, শিডিউল নেই, কূশলীর হেডফোন থাকে সঙ্গেই। স্ট্রিমইয়ার্ডে ভার্চুয়ালে যোগ দিতে জোর ডাক-- ওয়ালে ওয়ালে। অতিথি কোথায় এতো, চলে টানাটানি, কেউ বা কিছুটা দিয়ে কেনে সম্মান-ই। গ্রামে টিভি, থানা টিভি, জেলা টিভি আর, বিভাগীয়, প্রবাসেও টিভি-কারবার! অনেক ক্ষমতাবান মিডিয়াকে পোষে, মিডিয়ার ঢাল দিয়ে রে সমাজ চোষে। জেলা থেকে উপজেলা-- শ'য়ে শ'য়ে টিভি, ঘরে ঘরে টিভিগুলো নয় পরজীবী। বিপ্লব ঘটে গেছে উন্নয়নের, ঘরে ঘরে প্রশান্তি দুই-নয়নের। লকডাউন শাটডাউন, চাল নেই ঘরে, তবুও মালিক সেজে-- টিভি টিভি করে। 'ব্যাঙের ছাতা'ও নেই, যতো হলো টিভি, শিল্পটি মুদিখানা, কোটি হিবিজিবি...! ♦ মাত্রাবৃত্ত # জুলাই ২০২১, নিউইয়র্ক
আমার সাহিত্য-সাংবাদিকতা-সঙ্গীত-সাংগঠনিক কর্ম নিয়ে অনন্য অনুষ্ঠান। অসমাপ্ত সাক্ষাৎকারের পুরোটি-- চুম্বকীয় বিষয়ে প্রাণবন্ত। সঙ্গে থাকুন BNN92-এর 'সায়েজের সাথে শনিবার রাতে' ♦ সাসু, নিউইয়র্ক ♦বিশেষ স্মৃতিচারণ ======♠======♦==== সদ্যপ্রয়াত কিংবদন্তী অভিনেতা দিলীপ কুমার, √ ত্রিপুরার কবি সুমিতা ধর বসুঠাকুর এবং √ প্রিয়দিন-জন্মদিনে কিংবদন্তী কবি আল মাহমুদ সাসা-২৫৯ ♦ ♠ ১০ জুলাই ২০২১ শনিবার √√ বাংলাদেশে >> রাত ৯ টায় অ্যামেরিকা-কানাডা ইস্টার্ণ সময় >> সকাল ১১ টা ইউকে সময় বিকেল ৩ টা, ভারতে ৮-৩০ মিনিটে ♪
মৃত্যুবার্ষিকীতে এন্ড্রু কিশোরের সূচনাকালের দুর্লভ গল্পগুলো # প্রথম ভিউকার্ড সেট, সেলিনা হোসেনের সাথে নাটকীয় সাক্ষাৎ # হানিফ সংকেতকে জানানো আাগাম মৃত্যুসংবাদ.. ♦ সালেম সুলেরী ১৯৮৩-এর এপ্রিল, ঢাকায় শিল্পকলা একাডেমির একমাত্র মন্চ। ১৪ তারকা নিয়ে প্রকাশিত 'ভিউকার্ড সেট' -এর প্রকাশনা উৎসব। আমি সেই রঙ্গকরোজ্জল অনুষ্ঠানের প্রধান সংগঠক, উপস্থাপক। কবি আবু হাসান শাহরিয়ারের বদান্যতায় আমার এই দায়িত্বভার। টায় টায় দর্শকপূর্ণ অনুষ্ঠান করা নিয়ে মহাব্যস্ত আমি। হঠাৎ দেখি-- পেছন থেকে ঘাড়ে হাত রাখলো একজন। কাত ফেরাতেই একি-- প্রিয় শিল্পী এন্ড্রু কিশোর। বলছেন, সালেম, আমাকে কটা গাইতে হবে? শুরুতে কোনটা, শেষে কোনটা, প্ল্যানিংটা কি? ১৪ তারকার অন্যতম একজন গায়ক এন্ড্রু কিশোর। জীবনে প্রথম ভিউকার্ড বেরিয়েছে ১৩ তারকার সঙ্গে। একপাশে চেখকাড়া ছবি, অন্যপাশে অটোগ্রাফের জমিন। প্রকাশনা অনুষ্ঠানটির বিন্যাস জানতে উদ্গ্রীব। আমার অনুষ্ঠান পরিকল্পনার খসড়াটি যেন মুখস্ত। বললাম, আজকে গায়ক তো শুধু দু'জন। ভিউকার্ড সেট-এর আপনি ও কুমার বিশ্বজিৎ। শুরুতেই কথা বলবেন লেখক আলী ইমাম। এরপর কবি হেলাল হাফিজের কবিতা-- এখন যৌবন যার। পরপরই কবি আবু হাসান শাহরিয়ার, সৈয়দ আল ফারুক। নাট্যাংশে আফজাল-সুবর্ণা, তারানা হালিম। চিত্র ও গদ্যশিল্পী সৈয়দ ইকবাল ছবি আঁকা শেখাবেন। ফটোগ্রাফী বিষয়ে বলবেন আলোকচিত্রী বাতেন সিরাজ। এরপর কুমার বিশ্বজিত গাইবেন তিনটি। 'তোরে পুতুলের মতো করে সাজিয়ে'--- শেষ গান। হানিফ সংকেত ঢাকার বাইরে, ফেরার চেষ্টায় আছে। আপনারা যখন মন্চে, ব্যাকস্ক্রীনে বিশাল ছবি ভেসে উঠবে। -- তার মানে হানিফের কৌতুকের পরে আমি? বললাম-- না, তারপর জাদুকর জুয়েল আইচ। জাদুর পরে গানের জাদুময়তায় এন্ড্রু কিশোর। আপনি শুরু করবেন 'ওগো বিদেশিনী দিয়ে'। অনুষ্ঠানের সমাপ্তিও টানবেন দাদা আপনিই। সেই গানটি দিয়ে-- হায়রে মানুষ, রঙিন ফানুস...। সৈয়দ শামসুল হকের অমর সঙ্গীতটি, ঠিক আছে? হায়রে মানুষ রঙিন ফানুস, দম ফুরাইলে ঠুস..। নিচু লয়ে নিজেও গানটি গেয়ে উঠলেন। রিহার্সেল রুমে স্বগতোক্তিও করলেন।... এই গান গাইতে গাইতে কবে যে নিজেই 'ঠুস' হই। দেখলাম-- মায়াবী চোখগুলো আরো ভারী। বললেন, সিরিয়ালে সবার পরে, আর এলাম সবার আগে। না দাদা, হানিফ সংকেত বাদে প্রায় সবাই এসেছেন। ভিউকার্ড ক্রেতাদের ফটোর উল্টাদিকো অটো দিচ্ছেন। এখানে সেখানে ছড়িয়ে ছিটিয়ে আছেন। আগে জানলে সবাইকে একযোগে মন্চে তোলা যেতো। এরপর এন্ড্রু কিশোর কানের কাছে মুখটা আনলেন। ফিসফিসিয়ে বললেন-- আফজাল-সুবর্ণা কই? আড়ালে- আবডালে কিছু চলছে নাকি? আমি উল্টোদিকের আঁধারঘেরা উইন্ডস্ক্রিন দেখিয়ে দিলাম। বললাম-- ওগো বিদেশিনী গানটি ওনাদের উৎসর্গ করুন। গানের সময়ে ডেকে নিতেও পারেন। একটি করে চরণ গাওয়াতেও পারেন। ওগো বিদেশিনী, তোমার চেরি ফুল দাও। আমার শিউলি নাও, দু'জনে দু'জন হই ঋণী...। দারুণ জমবে, যদি জমাতে পারেন। উল্লেখ্য, বিটিভিতে 'ঈদ আনন্দমেলা'র গানটি তখন মুখে মুখে। ♥♠ ১৯৮৮ সালে আমি সর্বোচ্চ সার্কুলেশনের সাপ্তাহিক 'সন্দ্বীপ' ম্যাগাজিনে। আমাদের প্রচ্ছদ শিল্পী ছিলেন সাইফুল আলম বাবুল। তিনি 'বেক্সিমকো ফার্মা'রও পেশাদার ডিজাইনার। একদা একটি এ্যাডফার্ম করতে গেলেন এন্ড্রু কিশোরসহ। পরে বিজ্ঞাপনী-ব্যবসাটি বিকশিত হয় 'প্রবাহ এ্যাড' নামে। এতে উদ্যোক্তারূপে যোগ দেন তিন কৃতবিদ্য। স্বামীসহ অভিনেত্রী ডলি জহুর, আহমেদ ইউসুফ। বিটিভি-খ্যাত ক্যামেরাম্যান আনোয়ার হোসেন বুলু। নেতৃত্ব দেন স্বয়ং প্লেব্যাক-সম্রাট এন্ড্রু কিশোর। ♥♠ ১৯৮৫ সালে হোটেল শেরাটনে একটি 'গেট টুগেদার'। সার্ক সম্মেলন উপলক্ষে আগত বিদেশী কবি-শিল্পীদের সাথে। প্রখ্যাত কথাসাহিত্যিক সেলিনা হোসেন তখন উপ-পরিচালক, বাংলা একাডেমি। 'ধান শালিকের দেশ' কিশোর পত্রিকাটির সম্পাদকও। আমার একাধিক লেখা ছেপেছিলেন গুরুত্ব দিয়ে। শেরাটনের মেলনীতে হঠাৎ দেখা, কাছে ডাকলেন। বললেন, সুলেরী, এন্ড্রু কিশোর নামে এক গায়ক আছে। একেবারে তরুণ, টিভিতেও দেখি। এখানেও একবার দেখলাম মনে হয়। আমার খুব চেনা চেনা লাগে। তুমি কি চেনো-টেনো ওকে? বললাম-- তাতো চিনি, কথা বলবেন নাকি? আমতা আমতা করে সেলিনা আপা বললেন, পাবে ওনাকে? -- একটু দাঁড়ান, খুঁজে ধরে নিয়ে আসছি। যেমন কথা তেমন কাজ। শেরাটনের লবীতে মুখোমুখি করালাম দু'জনকে। দু'জনই দু' জনের দিকে ধ্যান দিয়ে তাকাতে থাকলেন। তারপর অদ্ভূত এক নাটকীয় দৃশ্যের অবতারণা। সেলিনা আপার উচ্চকন্ঠ উচ্ছ্বাস-- তুমি রাজশাহীর সেই.. জ্বি আপা, আমি আপনার হারানো ছোটোভাই-- কিশোর। মা প্রায়ই জিজ্ঞেস করে আপনার কথা। বলে, ঢাকায় থাকিস, সেলিনাকে খুঁজে পাস না। কিছুদিন হলো জানলাম আপনি 'বাংলা একাডেমি'তে। এই যাবো যাবো করছিলাম। কথা বলতে বলতে কদমবুসি করতে যাচ্ছিলেন এন্ড্রু। আটকে দিয়ে সেলিনা আপা বললেন, এসব থাক। তোমাকে পেয়ে সত্যিই প্রাণটা জুড়িয়ে গেলো। শুধু কি প্রতিবেশী, কতো নিকটজন ছিলে সবাই। কতো স্মৃতি, তোমার মায়ের কতো ভালোবাসা। আহারে কিশোর, কতো বড়ো হয়ে গেছো! তোমার পিচ্চু বোন শিখাটা কেমন আছে। সেও তো গানের শিল্পী হতে চাইতো..। ব্যাক্তিগত, পারিবারিক আলোচনায় ডুবে গেলেন দু'জনে। হাতড়াতে থাকলেন স্মৃতিপুকুরের মিলিয়ে যাওয়া ঢেউগুলো। ♥♠ তিনযুগের ব্যবধানে পুরোপুরি স্মৃতির অধীনে গেলেন এন্ড্রু। দীর্ঘ ১০ মাস ক্যানসারের সঙ্গে যুদ্ধ করে হেরে গেলেন। সিঙ্গাপুরে চিকিৎসারত অবস্থায় তিনি নিজের ইচ্ছায় দেশে ফিরতে চেয়েছেন। বলেছেন, ‘আমি আমার দেশে গিয়ে মরতে চাই, এখানে নয়।’ ১১ জুন সিঙ্গাপুর থেকে এয়ার অ্যাম্বুলেন্সে দেশে ফেরেন সস্ত্রীক। ফিরে যান রাজশাহীতে, যেখান থেকে শুরু। নিজের শহর রাজশাহীর মহিষবাথান এলাকায় বোনের চিকিৎসাকেন্দ্র। চিকিৎসক-বোন নিজের নামে গড়েছেন 'শিখা ক্লিনিক'। ভগ্নিপতি প্যাট্রিক বিশ্বাসও অন্যতম উদ্যোক্তা। সেখানেই শেষ হলো এন্ড্রু কিশোরের জীবনের গল্প। ৬ জুলাই, ২০২০ অপরাহ্নে পৃথিবীর পাঠ চুকোলেন। সুখ-দুঃখ, হাসি-আনন্দ, প্রেম-বিরহ— সব অনুভূতির গানই গেয়েছেন। ১৯৫৫ সালের ৪ নভেম্বর রাজশাহীতে জন্ম। সেখানেই বেড়ে ওঠা, উচ্চশিক্ষা রাজশাহী বিশ্ববিদ্যালয়ে। প্রাথমিকভাবে আবদুল আজিজ বাচ্চুর অধীনে সঙ্গীতের পাঠ শুরু। সেই 'গানগুরু'র নামে স্মৃতিসংসদ করেন শেষজীবনে। সত্তুর দশকে সবধারার গানে রাজশাহী বেতারে তালিকাভুক্ত হন। চলচ্চিত্রে এন্ড্রু কিশোর গান গাওয়া শুরু করেন ১৯৭৭-এ। প্রথম ছবি ‘মেইল ট্রেন’, পরিচালক শিবলী সাদিক। গেয়েছিলেন-- ‘অচিনপুরের রাজকুমারী নেই যে তার কেউ’ গানটি। সুরকার ও সংগীত পরিচালক ছিলেন আলম খান। কিন্তু সবার কাছে পৌঁছে যান দুই বছর পর। হাটে-মাঠে-ঘাটে সাড়া তোলে-- ‘ডাক দিয়াছেন দয়াল আমারে’। মনিরুজ্জামান মনিরের লেখা গানটির সুরকারও সেই আলম খান। দেশের প্রখ্যাত সুরকারদের মধ্যে বেশি গান করেছেন তিনজনের। আলম খান, আহমেদ ইমতিয়াজ বুলবুল, আলাউদ্দিন আলী। ছাড়াও শেখ সাদী খান, ইমন সাহা, আলী আকরাম শুভ প্রমুখ। ভারতের প্রখ্যাত সুরকার আর ডি বর্মনের সুরেও গান করেছেন। পশ্চিমবঙ্গের কলকাতাতেও প্লেব্যাক করেছেন ডজন খানেক। ♥♠ এন্ড্রু কিশোরের জনপ্রিয় গান অর্ধশতাধিক। যেমন -- ‘জীবনের গল্প আছে বাকি অল্প’, ‘হায় রে মানুষ রঙিন ফানুস’, ‘ডাক দিয়াছেন দয়াল আমারে’, ‘আমার সারা দেহ খেয়ো গো মাটি’, ‘আমার বুকের মধ্যিখানে’, ‘তুমি যেখানে আমি সেখানে’, ‘সবাই তো ভালোবাসা চায়’, ‘চাঁদের সাথে আমি দেব না তোমার তুলনা’, ‘বেদের মেয়ে জোসনা আমায় কথা দিয়েছে’, ‘তুমি আমার জীবন আমি তোমার জীবন’, ‘ভালো আছি ভালো থেকো’, ‘ভেঙেছে পিঞ্জর মেলেছে ডানা’, ‘ভালোবেসে গেলাম শুধু ভালোবাসা পেলাম না’, ‘তুমি আমার কত চেনা’, ‘তুমি মোর জীবনের ভাবনা’, ‘তোমায় দেখলে মনে হয়’, ‘এইখানে দুজনে নিরজনে’ ইত্যাদি। জীবনের অধিকাংশ গান চলচ্চিত্রে, অ্যালবাম তেমন করেননি। গানে ৮ বার 'জাতীয় চলচ্চিত্র পুরস্কার' পেয়ে রেকর্ড গড়েন। বিটিভি'র ‘ইত্যাদি’তে ‘পদ্মপাতার পানি নয়’ গানটিও দর্শকপ্রিয় হয়। সন্চালক-পরিচালক হানিফ সংকেত 'তুই-তোকারি' পর্যায়ের বন্ধু। ১১ জুন সিঙ্গাপুর থেকে ঢাকায় নেমেই দিয়েছিলেন ফোন। হানিফকেই প্রথম জানান দেন-- আমার ভ্রমণ শেষ। যে কোন দিন ফ্লাই করবো আকাশের ঠিকানায়। দেখা হোক না হোক-- আমার জন্যে দোয়া করিস। প্রয়াত কবি রুদ্র মুহম্মদ শহিদুল্লাহ'র গানটিও এন্ড্রুর গাওয়া। 'ভালো আছি ভালোই থেকো, আকাশের ঠিকানায় চিঠি লিখো..। ' এন্ড্রু রেখে গেলেন স্ত্রী, এক ছেলে এক মেয়ে। স্ত্রী লিপিকা কিশোর-- স্বামীর সঙ্গে ঢাকা-রাজশাহী থাকতেন। সন্তান দুজনেই সুদূর অস্ট্রেলিয়া প্রবাসী। কন্যা মিনিম এন্ড্রু সংজ্ঞা-- সিডনিতে গ্রাফিকস ডিজাইনার। ছেলে জে এন্ড্রু সপ্তক-- মেলবোর্নে ফ্যাশন ডিজাইনিংয়ে অধ্যয়নরত। শোকপ্রকাশে এন্ড্রুর একটি জনপ্রিয় গান সর্বাধিক উদ্ধৃত হচ্ছে। প্রয়াত সুরকার আহমদ ইমতিয়াজ বুলবুলের অমর সৃষ্টি। ত্রিপুরা, ভারতের কন্ঠশিল্পী নবনীতা ভট্টাচার্যও লিখেছেন। বলেছেন, গায়ককে দেখতে চেয়েছিলাম প্রধানত এই গানটির জন্যে। কিন্তু, এই জীবনে দেখার সাধটি মিটলোনা, আর মিটবে না! "আমার সারা দেহ খেয়ো গো মাটি ও ও ও ও ... এই চোখ দুটো মাটি খেয়ো না, আমি মরে গেলেও তারে দেখার সাধ মিটবে না গো মিটবে না। তারে এক জনমে ভালোবেসে ভরবে না মন ভরবে না। " ♦ নিউইয়র্ক, জুলাই ২০২০ 
ঐক্য-শিখা অ্যামেরিকা ======♦========♠== ♦ সালেম সুলেরী ৪ জুলাই ঐতিহাসিক স্বাধীনতা দিবসে নিবেদিত √ দাসপ্রথা গেছে, বাসপ্রথা কেনো তবে? জাতিসংঘের দেশ কি কখনো একজাতিদেশ হবে? বহু দেশ পতাকায়- মিলিত ঐক্যে ভূমি সুগঠন, নিয়েছে উচ্চতায়। শরীরে আধা’শ রাজ্যমিলন, মানুষও মিলায় মন, বৃক্ষবিকাশে শিকড়ের পাশে ডাল-পাতা প্রয়োজন। যে মাটি এখন মহামাটি-পীঠ, মহাসাগরের মালা, মহামানবিক দেশের দরোজা- বর্ণ-বিভেদ-তালা... আদি আর নব অধিবাসী মিলে ত্রি-বেশীর সমাগম, সাদা-কালো পাশে বিনীত বাদামী, নিরজনে গমাগম। আফ্রো-এশিয়া ইউরোপ রাশা উত্তর অ্যামেরিকা, পৃথিবীবৃহৎ মিলনবারতা, ক্ষমতা নির্দেশিকা। গাঁথা ও গাঁথুনি, যুদ্ধ স্বাধীন, গণনীতি জনে জনে, ‘অফ দ্য পিপল, ফর দ্য পিপল, বাই দ্য পিপল’, মনে। মেধা-খনি অ্যামেরিকা, লিবার্টি অব স্ট্যাচু-এর প্রতীক ঐক্য-শিখা। গর্ব শিরোপাধারী-- শীর্ষ সূচক খর্ব করো না, হে মহা-পরোপকারী। বর্ণের চেয়ে ধর্মের চেয়ে বর্ম-বাঁধন দাবি, ঐক্যের তালা কেনো তাক করে ক্ষমতা তোমার চাবি! ইতিহাসে অভাজন! গড়নে-বরণে-চরণে ঐক্য, বৃথা হোক বিভাজন। বহুজাতিকের বহুমাত্রিক, ক্ষমতাও অগণন, অ্যামেরিকা সেতো যুক্তরাষ্ট্র, ঐক্যের জনগণ। ♦মাত্রাবৃত্ত ছন্দ # নিউইয়র্ক, নভেম্বর, ২০১৬
ভুল স্বামী ভুল টিকা ====♦======♠====♥ ♦সালেম সুলেরী ভুল স্বামী নিয়ে কাঁদে নুসরাত ভুল টিকা নিয়ে মিমি, জলকেলি-মোহে ডলফিন ভেবে ধরে ভুল মাছ > তিমি। ভুল অবকাশে সন্তান আসে, ভূঁয়া ক্যাম্পেই ভ্যাকসিন, সিনেমায় নয়, বাস্তবতায়, দ্যাখ্ হে বাঙাল, দ্যাখ্ সিন! অভিনয়-পাশে রাজনীতি হাসে, সংসদে তৃণমূল-- এমপি সাহেবা কতোটুকু সেবা? ভূমিকা কি একচুল... লেজ ও গোবরে একাকার নয়, রাজনীতি সেও খেলা-- সেই খেলাটায় মানুষ জড়িত-- জাতীয় জীবনভেলা। খেলা হবে বলে অভিনয় নয়-- সেখানে প্রকৃত প্রেম, দলবদলের মহামৌসুমে মন-বদলের ‘গেম’-- ঠেকাও হৃদয়, তারুণ্যতীর, দেহভেজা কাম-- কমাও, দোহাই নায়িকা-- ব্যক্তি-আয়শ প্রকাশ্যে নয়, দমাও। প্রকাশ্য হোক রাজনীতি-প্রেম, সেবানীতি জোড়া ফুল, তবেই ধন্য মমতামুখর ত্যাগী দল > ‘তৃণমূল’। ♣ ♦মাত্রাবৃত্ত, নিউইয়র্ক জুলাই ২০২১
প্রবাস-আড্ডায় ঢাকার 'বিকশিত দম্পতি' পুরস্কার! দারুণ জমেছিলো হুমায়ূন ফরিদী-সুবর্ণা দাম্পত্য প্রসঙ্গ নিউজব্যাংক ♦জ্যাকসন হাইটসে হঠাৎ জমা সাহিত্য-আড্ডা। নিউইয়র্কের বাঙালি পাড়ার প্রিমিয়াম রেস্টুরেন্টে। আড্ডার সমাপণী পর্বের বিষয় ছিলো ভীষণ আকর্ষণীয়। আশির দশকের 'বিকশিত দম্পতি' পুরস্কার। এই আয়োজনকে নিয়ে ঘটেছিলো নাটকীয় সব ঘটনা। পুরস্কারের জন্যে মনোনীত পাঁচ দম্পতির একটি 'ফরিদী-সুবর্ণা। তাদের নিয়ে নাটকীয় ঘটনাবলী ছিলো আলোচ্য। বিস্তারিত বলেন কবি-সম্পাদক সালেম সুলেরী। তরুণ তারকাদের নিয়ে 'বিকশিত দম্পতি' পুরস্কার। ১৯৮৯ সালের ঘটনাটি নানাভাবে আলোড়িত হয়েছিলো। নির্বাচিত আরও চারটি দম্পতি বিষয়েও আড্ডা হবে। যেমন নায়ক-নায়িকা সোহেল চৌধুরী, দিতি। ব্যাডমিন্টনের কামরুননাহার ডানা, হাশেম। কবি সৈয়দ আল ফারুক, কন্ঠশিল্পী নাহিদ নাজিয়া। নৃত্যশিল্পী হাসান ইমাম, শামীম আরা নীপা। প্রসঙ্গ্ক্রমে আসবে সাংবাদিক নাইমুল ইসলাম খান। আর প্রথম স্ত্রী বিখ্যাত তসলিমা নাসরিন পর্ব। আসবে নায়িকা ববিতা ও নায়ক-গায়ক জাফর ইকবাল ট্রাজেডীও। 'বিকশিত দম্পতি' পুরস্কারটি 'বিতর্কিত দম্পতি'তে রূপ নিয়েছিলো। এই আয়োজনের অনুঘটক ছিলেন দুই সাংবাদিক। ইত্তেফাক ভবনস্থ সাপ্তাহিক রোববারের নির্বাহী সম্পাদক আলিমুজ্জামান হারু। আর সাপ্তাহিক সন্দ্বীপের নির্বাহী সম্পাদক কবি সালেম সুলেরী। হারু প্রখ্যাত লেখক-সম্পাদক রাহাত খানের ভাগ্নে। সুলেরী সর্বাধিক সার্কুলেশনের ম্যাগাজিনের দাপুটে সাংবাদিক। 'বিকশিত দম্পতি' পুরস্কার বিষয়ে উভয়েরই অভিজ্ঞতা তিক্ত। তবে পর্বে পর্বে নানান নাটকীয়তায় ভরা। আনন্দ-প্রণোদনা যে ছিলো না তাও নয়। সেইসব কাহিনি-কান্ড এক আড্ডায় শেষ করা অসম্ভব। 'বিকশিত দম্পতি'র অনেক তারকাই আজ প্রয়াত। কিন্তু কবি সালেম সুলেরী'র বয়ানে সবই যেন জীবন্ত। বিশেষ করে 'রেখায়ন' কর্ণধার রাগীব আহসান অনেকিছুর স্বাক্ষী। ফলে 'সোনায় সোহাগা' হিসেবে আড্ডাপর্ব জমজমাট। হুমায়ূন ফরিদী, সুবর্ণা মুস্তাফা পর্বটি এককথায় বহুমাত্রিক। নাট্য-দম্পতির অন্তর্নিহিত বেদনার কথায় মানুষমাত্রই ক্রন্দনসিক্ত হবে। বিকশিত দম্পতি' পুরস্কারের অনেক তারকাই আজ প্রয়াত। কিন্তু সালেম সুলেরী'র প্রামাণ্য বর্ণনায় সবাই যেন জীবন্ত। ফেলে আসা জীবনের গল্পই হলো জ্যকসন হাইটস আড্ডায়। বিস্তারিত বিবরণ আগামীতে, হয়তো উপন্যাস আকারে। কারণ, ঘটনাবলী ঋদ্ধ উপন্যাসের চেহারাকেও ছাড়িয়ে যায়। তার আগে শুভেচ্ছা নিন আজকের আড্ডা'র কুশীলবদের। বাঁ থেকে কবি-ভ্রমণবিদ-শিল্পী কাজী জহিরুল ইসলাম। কবি-কথাকার-সম্পাদক সালেম সুলেরী। শাহবাগের 'রেখায়ন'-খ্যাত শিল্পী রাগীব আহসান। সাংবাদিক-সংস্কৃতিসেবী মাইনউদ্দিন আহমদ। এবং লেখক-সাংবাদিক-অনুবাদক আনোয়ার হোসাইন মন্জু। ♦নিউজব্যাংক, নিউইয়র্ক, ২০২১
'অগ্নিকন্যা'র জলশীতল প্রিয়দিন জন্মদিন ♥ মতিয়া চৌধুরীর হাতে জিয়ার কৃষিবিপ্লব ♦ সালেম সুলেরী রাজনীতিক মতিয়া চৌধুরী 'অগ্নিকন্যা' উপাধি পান ১৯৬৭-তে। ছিলেন তৎকালীন পাক-শাসক জে. আইয়ুবের কট্টর সমালোচক। আন্দোলনকামী ছাত্র-জনতা তাই 'অগ্নিকন্যা নামে ডাকতো। ১৯৬৫-তে তিনি ছাত্র ইউনিয়নের সভাপতি হন। অবশ্য এর এক বছর আগে শুভবিবাহ ঘটান। জন্ম ১৯৪২-এর ৩০ জুন, পিরোজপুরে। তবে বরাবর এমপি হয়েছেন স্বামীর এলাকা শেরপুর থেকে। স্বামী বজলুর রহমান পরে সংবাদ-এর খ্যাতিমান সম্পাদক। জন্ম ১৯৪১-এর ৩ আগস্ট, দেহাবসান ২০০৮-এর ২৬ ফেব্রুয়ারি। প্রিয়দিন জন্মদিনে তেমন কোন ঘটা করার চল নেই। সমাজতান্ত্রিক রাজনীতি করা মতিয়া চৌধুরী অনেকটা ব্যতিক্রম। কৃচ্ছতা সাধনের মাধ্যমে জীবন যাপনে অভ্যস্ত। আড়ম্বরহীন সাধারণ নাগরিকের প্রামাণ্য পথিকৃত। ১৯৯৬ ও ২০০৯-এ পূর্ণ মেয়াদের কৃৃষিমন্ত্রী হন। ওনার বদান্যতা সততার মিথ-এ পরিণত হয়েছে। ১৯৬৭ থেকে মস্কোপন্থী 'ন্যাশনাল আওয়ামী পার্টি' করেছেন। একাত্তরের মুক্তিযুদ্ধে রণাঙ্গনের সেবক ছিলেন। স্বাধীনতা উত্তরকালে কট্টর সমালোচক ছিলেন সরকারের। ক্ষমতাসীন আওয়ামী লীগ শুধু নয়। শীর্ষ নেতা ও প্রধানমন্ত্রী বঙ্গবন্ধুকেও ছাড়তেন না। চামড়া দিয়ে ডুগডুগি বাজানোরও ঘোষণা দেন। ১৯৭৩-এর পয়লা জানুয়ারি মতিয়ুল-কাদের নিহত হন। কেন্দ্রীয় ছাত্র ইউনিয়নের সক্রিয় নেতা উভয়ে। ঢাকার তোপখানা রোডে পুলিশের প্রকাশ্য গুলীতে প্রয়াত। তাদের মিছিল মার্কিন 'বাইসেন্টিনিয়াল হল' পোড়াতে যাচ্ছিলো। সেই অগ্নুৎপাত ঠেকাতে পুলিশ রক্তপাত ঘটায়। ফলে সরকার বা বঙ্গবন্ধুর বিরুদ্ধে ন্যাপ, জাসদ ফুঁসে ওঠে। অগ্নিকন্যা মতিয়া চৌধুরী তখন অনেকটাই বেপরোয়া। অনুগত রাজনীতিক মুজাহিদুল ইসলাম সেলিম ডাকসু'র ভিপি। তারা বাতিল করলেন-- ডাকসু'তে বঙ্গবন্ধুর আজীবন সদস্যপদ। পঁচাত্তরের ২৫ জানুয়ারি বঙ্গবন্ধু 'বাকশাল' প্রতিষ্ঠা করেন। জাসদ'কে নিষিদ্ধ করে সহযোগী বানান মোজাফ্ফর-মনিসিং-মতিয়াকে। বাকশালে আ'লীগ, ন্যাপ ও কমিউনিস্ট পার্টি আত্মীকরণ হলো। ন্যাপনেত্রী মতিয়া চৌধুরী বাকশালে পদ-পদবী পেলেন। ১৯৭৯-তে রাজনীতিক আব্দুর রাজ্জাকের মাধ্যমে গেলেন আ'লীগে। ১৯৮১-তে দিল্লীতে বসেই আ'লীগের সভাপতি হলেন শেখ হাসিনা। সেবছরেই ১৭ মে স্বদেশ প্রত্যাবর্তন, ৩০ মে প্রেসিডেন্ট জিয়া নিহত। ভালো মন্দেই মানুষ, মতিয়া চৌধুরীও। ১৯৭৮ সালের উপান্তে তিনি মফস্বলের একটি জনসভায়। বৃহত্তর রংপুরের নীলফামারীর ডোমারে। কেন্দ্রীয় ন্যাপনেত্রী হিসেবে তিনি প্রধান অতিথি। আমি সাপ্তাহিক মুক্তিবাণী, দৈনিক দেশ প্রতিনিধি। ডোমার হাইস্কুল মাঠে প্রাণবন্ত জনসভা। সভাপতিত্বে জেলা ন্যাপনেতা অধ্যাপক জাকারিয়া। সেবার ৩ জুনে জে. ওসমানীকে হারিয়ে প্রেসিডেন্ট হয়েছেন জিয়া। জাতীয়তাবাদী দল বা বিএনপি গড়েছেন পয়লা সেপ্টেম্বর। সংসদ নির্বাচন ঘোষিত হয়েছে ১৯৭৯-এর ১৮ ফেব্রুয়ারি। সভায় মতিয়া চৌধুরী প্রেসিডেন্ট জিয়ার কড়া সমালোচনা করলেন। বললেন, জিয়া জেলী আমদানিতে ট্যাক্স কমিয়েছেন। এই জেলী মানুষের কি কাজে লাগে? বড়োলোকের মাইয়াগো জিহ্বা মোলায়েম করতে এইটা লাগে। জিয়া 'ট্রাক্টর আমদানি'তেও ট্যাক্স মওকুফ করেছেন। কৃষি উৎপাদনে শ্যালো-পাওয়ার টিলার চান। বিদেশী ট্রাক্টর দিয়া কৃষিবিপ্লব করতে চান। কিন্তু আমাদের কৃষক হালের গরু-নির্ভর। তাদের ঐসব কৃষিযন্ত্র দিয়ে হাইকোর্ট দেখানোর প্রয়োজন কি? মতিয়া চৌধুরী বলেন-- এবিষয়ে একটা মজার গল্প শোনাই। একজন রাণী তার ঝি'কে নিয়ে ছাদে পায়চারী করছে। দূরে কিছু লোক শ্লোগানসহ মিছিল করছিলো। রাণীমাতা ঝি'কে বলেন-- ওরা মিছিল করে কেনো? উত্তরে ঝি বলে-- ওরা ভুখা-নাঙা। ওদের ঘরে ভাত নাই তাই মিছিল করছে। রাণীমাতা বললেন-- ভাত নেই তো কি হয়েছে। ওরা বাসায় বাসায় পোলাও রেধে খাবে। বুঝলেন, জিয়া সরকারের কাজকর্ম ঐ রাণীর মতোই। দেশের হালের গরুর খবর নাই, ট্রাক্টর দিয়ে চাষ করবেন! মতিয়া চৌধুরীর বক্তব্যটি আলোড়ন তুলেছিলো। আমি 'ভাত নেইতো' শিরোনামে পদ্যও লিখলাম। সংবাদ-এর খেলাঘর পাতায় পাঠালাম। মতিয়া চৌধুরীর স্বামী বজলুর রহমান পাতাটিরও সম্পাদক। 'ভাইয়া' নাম নিয়ে খেলাঘর সংগঠনও চালাতেন। যত্ন করে ইলাস্ট্রেশন সহকারে পদ্যটি ছাপলেন। ১৯৯৬-এর ২৩ জুন সরকার গঠন করলো আওয়ামী লীগ। কৃষি মন্ত্রী হলেন বেগম মতিয়া চৌধুরী। সেবার নতুন বাজেট ঘোষিত হলো ২৭ জুলাই। আমি তখন ঢাকায় 'সাদাকালো' ম্যাগাজিন সম্পাদক। নিউইয়র্কের ঠিকানা' পত্রিকার বিশেষ প্রতিনিধি। বাজেট অধিবেশন কভার করতে গেলাম জাতীয় সংসদ ভবনে। ২৫ হাজার ২৮৫ কোটি টাকার বিশাল বাজেট। হবিগন্জ, সিলেটগর্ব শাহ এসএমএ কিবরিয়া অর্থমন্ত্রী। দেখলাম-- মতিয়া চৌধুরী ওনার প্রশংসায় পন্চমুখ। সংসদ-বক্তব্যে 'অগ্নিকন্যা'রূপে ফের উচ্চকিত। বলছেন, আমার দেশের কৃষি খাতের পক্ষ থেকে আপনাকে হাজার সালাম। আপনার নাম ইতিহাসে স্বর্ণাক্ষরে লেখা থাকবে। কারণ প্রস্তাবিত বাজেটে আপনি বিপ্লব করেছেন। একশত কোটি টাকা ভর্তুকি দিয়েছেন-- 'ট্রাক্টর আমদানি'তে। এই কাজের জন্য আপনি শতাব্দীর সেরা অর্থমন্ত্রী। আপনি বুঝেছেন, আধুনিক পদ্ধতির চাষবাস ছাড়া কৃষিখাত এগুবে না। এই হলো প্রেসিডেন্ট জিয়ার রাজনীতি, শাসনকাল। আর এই হলেন ন্যাপ-বাকশাল-আ'লীগের বেগম মতিয়া চৌধুরী। উল্লেখ্য, আওয়ামী রাজনীতিতে মতিয়া চৌধুরী বরাবর শেখ হাসিনাপন্থী। ২০১৮-এর ৩০ ডিসেম্বর বাংলাদেশে ভোট দিতে গিয়েছিলাম। দুপুর এগারটায় গিয়ে শুনলাম আমার ভোটও দেয়া শেষ। পরিচিত পোলিং এজেন্ট আমাকে চিনতে পেরে হাসলেন। বললেন, মামা ভোট দিবেন তো কালকে রাইতেই আসতেন। দিনের বেলা খামোখা কষ্ট করে আইসলেন কেনো। ব্যক্তিগতভাবে হয়তো সৎ ছিলেন মতিয়া চৌধুরী। কিন্তু শেষ জীবনে কী অসৎ রাজনীতির ধারা রেখে গেলেন! গণতন্ত্রহীনতা, দুর্নীতিগ্রস্ততা, শহর-মফস্বলে বৈষম্যতার দাবানল। এর দায় ক্ষমতাসীন সকলের, ব্যর্থতার আঁচলঢাকা ইতিহাসের! তারপরও, প্রিয়দিন জন্মদিনে এই কৃতবিদ্যের দীর্ঘায়ু কামনা। সংসদে দাবি উঠেছে --'বেহাল স্বাস্থ্য মন্ত্রণালয়ে'র হাল ধরতে। অর্থাৎ রাজনীতিহীনতার দুঃসময়েও তিনি 'আশার আলো'। আটলান্টিকের পার থেকে জন্মদিনে সাগরসমান শুভেচ্ছা, শুভকামনা। ♦নিউইয়র্ক, জুন ২০২০
'ভোয়া'-খ্যাত নায়ক-সাংবাদিক কাফি খানের প্রয়াণ # যিনি জিয়াকে দিয়ে বলিয়েছিলেন >> শেখ মুজিব মহান জাতীয় নেতা.....♦ সালেম সুলেরী মিডিয়াব্যক্তিত্ব কাফি খান এক স্মৃতিময় মেধাসিক্তজন। সাংবাদিকতা, সংস্কৃতিচর্চায় প্রগলভ্ ছিলেন ৯০ বছর বয়েসেও। প্রয়াত প্রেসিডেন্ট জিয়া, বীর-উত্তমের প্রেস সচিব ছিলেন। মিডিয়াবন্ধব সুহৃদ হিসেবে সাংবাদিকদের সুনাম কুড়ান। নায়ক, বেতার-টিভির সংবাদ পাঠক, আবৃত্তিকারকও ছিলেন। চলচ্চিত্রকার আলমগীর কবিরের অনুরোধে অভিনয়েও ফেরেন। পঞ্চাশ-ষাটের দশকে নাটক-সিনেমার নায়ক ছিলেন। 'সীমানা পেরিয়ে' ছবিতে নায়িকা জয়শ্রী কবিরের বাবা হন। আলোড়িন হন জয়শ্রী কবিবের বান্ধবীকে বিয়ে করে। সে কথা দিয়ে কৌতুক করেছিলাম ২০১০-এ। নিউইয়র্কে বিশাল বপুর 'এবিসি সম্মেলনে' আমন্ত্রিত ছিলেন। আমিও আমন্ত্রিত ছিলাম সাহিত্য ও আলোচনায়। ঠিকানা'র তৎকালীন প্রেসিডেন্ট সাঈদ-উর-রব নেতৃত্ব দিচ্ছিলেন। কাফি ভাই-এর সাক্ষাৎ পেতে সাহায্য করেন 'দেশ' প্রকাশক মনজুর হোসেন। একটা দুর্লভ সাক্ষাৎকার সেদিন নিতে পেরেছিলাম। বলেছিলেন নেপথ্যের অনেক না বলা কথা। বিশেষ করে সাংবাদিক আশরাফ খান কর্তৃক জিয়ার সাক্ষাৎকার। ১৯৭৮-এ দৈনিক সংবাদ-এর সেই সাক্ষাৎকার বিপদাপন্নও করেছিলো। প্রেসিডেন্ট জিয়া বলেছিলেন >> 'শেখ মুজিব মহান জাতীয় নেতা। আমি ক্ষমতার আগ্নেয়গিরির ওপর বসে আছি।'' কাফি খান বলেছিলেন >> তখন বঙ্গবন্ধুর নাম কেউ নিতো না। কিন্তু সুহৃদ প্রেসিডেন্ট জিয়া নতুন ইতিহাস গড়লেন। সর্বোচ্চ পর্যায়ে থেকে সবার আগে বঙ্গবন্ধুর নাম নিলেন। এ বিষয়ে আমাদের সাথে পূর্বে আলোচনা করেছিলেন। কিন্তু বক্তব্যটিতে নিজের বলয়েই শত্রু তৈরি হয়। ফলাফলে ১৯৮১-তে চট্টগ্রামে নির্মম হত্যার শিকার হন তিনি। আরও কিছু ঐতিহাসিক ঘটনার নীরব স্বাক্ষী কাফি খান। তথ্যের কী যে বিশাল ভান্ডার ছিলেন বহুমাত্রিক কাফি ভাই...। প্রবাসের 'বোকারাম মিডিয়াগুলো' তা কাজে লাগাতে পারেনি। ভয়েস অব অ্যামেরিকা'র হয়েও দীর্ঘদিন ছিলেন নিভৃতিতে। ২০২১-এর পয়লা জুলাই ত্যাগ করলেন শেষ শ্বাসটুকু। মৃত্যকালে বয়েস দাঁড়িয়েছিলো প্রায় ৯৩ বছর। জন্ম ১৯২৮-এর পয়লা মে পশ্চিমবঙ্গের বারাসাতে। হিন্দু-মুসলিম দাঙ্গার মুখে ঢাকায় স্থায়ী হন ১৯৪৬-এ। তৎকালীন পূর্ব পাকিস্তানে নাট্য ও চলচ্চিত্র আন্দোলনের পুরোধা পুরুষ। আবৃত্তিশিল্পেও রেখেছেন সুকন্ঠের সুকৃতি। ভয়েস অব অ্যামেরিকায় যোগদান ১৯৬৬-এর সেপ্টেম্বরে। ১৯৭১-এর মুক্তিযুদ্ধকালে অ্যামেরিকায় জোরালো ভূমিকা রেখেছেন। 'বাংলাদেশ লীগ অব অ্যামেরিকা' গঠিত হয় ওনার মেরিল্যান্ডের বাসায়। এই সংগঠনটিই মুক্তিযুদ্ধের পক্ষে মার্কিন মুল্লুকে ঝড় তোলে। সদ্যপ্রয়াত কাফি খানের সংসারে স্ত্রী কামরুন্নাহার, চার সন্তান। ৯০ বছর বয়েসে জন্মদিন পালন করেন ভার্জিনিয়ার বাড়িতে। বন্ধু-সাংবাদিক আকবর হায়দার কিরনকে সবিশেষ ধন্যবাদ। অতিদ্রুত প্রয়াণবার্তাটি প্রযুক্তিপ্রধান পাঠকদের পৌঁছিয়ে দিলেন। কাফি খানের পরলোকগমনে ইতি ঘটলো একটি অধ্যায়ের। বিদেহী আত্মা স্বর্গীয় প্রশান্তি পাক। নিকটজনদের জন্যে শোক, সমবেদনা, শুভকামনা। ♠ ♦নিউইয়র্ক, জুলাই ২০২১ 
ভোঁতা ছোরায় ফকির আলমগীরকে হত্যাচেষ্টায় ছফা!==========♠=======♥======= ♠====== আহমদ ছফার প্রথম জাতীয় শোকসভায় সভাপতিত্বে আমি # প্রধান অতিথি সিরাজুল ইসলাম চৌধুরী # প্রধান আলোচক ড. মু. জাফর ইকবাল # গানের বদলে করুণ বংশিবাদনে ফকির আলমগীর♦ সালেম সুলেরী ছফা ভাই মারা গেলেন ২৮ জুলাই, ২০০১। প্রথম জাতীয় শোকসভা হলো পয়লা আগস্ট। সৃজনশীল প্রকাশক সমিতি ও সাদাকালো পত্রিকার উদ্যোগে। প্রধান অতিথি বরেণ্য বুদ্ধিজীবী সিরাজুল ইসলাম চৌধুরী। অ্যামেরিটাস অধ্যাপক, সংক্ষেপে 'SIC' নামে পরিচিত। সম্মানিত অতিথি একুশে পদকপ্রাপ্ত তিন ব্যক্তিত্ব। 'লোকায়ত' সম্পাদক অধ্যপক আবুল কাশেম ফজলুল হক। ব্লগার হত্যাযজ্ঞে নিহত দীপন-এর শোকার্ত বাবা। সর্বকবি আসাদ চৌধুরী, আল মুজাহিদী। প্রধান বক্তা মহালেখক ড. মু. জাফর ইকবাল। স্বাগত বক্তা প্রকাশক-লেখক ইফতেখার রসুল জর্জ। বিশেষ আলোচক লেখক-অধ্যাপক আবুবকর সিদ্দিক। আলোড়িত বিদিশা এরশাদের বাবা। বাংলা একাডেমি পুরস্কারপ্রাপ্ত কবি নাসির আহমেদ। লেখক-অভিনেতা খায়রুল আলম সবুজও। ছিলেন মুক্তিযুদ্ধের প্রথম পতাকার নির্মাতা শিবনারায়ণ দাস। কবি জয়শ্রী রায়, সাঈদ বারী, তৌফিক জহুরসহ একাধিক সংস্কৃতিসেবী। স্মৃতিচারণ ও বংশিবাদনে খ্যাতিমান ব্যক্তিত্ব ফকির আলমগীর। সভাপতিত্বে ছিলাম আমি সালেম সুলেরী। কবি-কথক ও তৎকালে 'সাদাকালো-নিউজব্যাংক' সম্পাদক। ঋদ্ধ উপস্থাপনায় আবৃত্তিশিল্পী তরুণী ছোঁয়া। লেখক-প্রকাশক শুভানুধ্যয়ীতে ভরা ছিলো শোকসভা। না জানা অনেক নেপথ্যগল্প আলোচিত হয়েছিলো। আহমদ ছফাকে 'নিদানকালের অভিভাবক' বলেন মুহম্মদ জাফর ইকবাল। সহোদর হুমায়ূন আহমদের প্রথম বই প্রকাশে তিনিই মূখ্য-উদ্যোক্তা। বললেন-- ৭৩-এ মোহাম্মদপুরের বাসা থেকে আমরা উচ্ছেদ হচ্ছিলাম। শহিদপরিবার হিসেবে বাসাটি পেয়েও হারাতে চাইনি। কারণ আমাদের আর কোন আশ্রয়স্থল ছিলো না। ছফা ভাই সেবার কেরোসিনের টিন নিয়ে এলেন। বাসার সামনে চেয়ারে দাঁড়িয়ে ঘোষণা করলেন আত্মাহুতির। প্রশাসনের উদ্দেশ্যে বললেন হয় আবাসনের অধিকার দাও। নয়তো এই অনিয়মের প্রতিবাদে জীবন্ত পুড়ে মরবো। তিনি সেদিন সত্যি সত্যি গায়ে কেরোসিন ঢেলেছিলেন। তাতে প্রশাসনের টনক নড়ে ও দলীয় দখলদাররা পিছু হটে। আহমদ ছফা-এর আদর-শাসন আমিও অনেকটা পেয়েছি। ওনার বহুমাত্রিক জীবনের কিছু স্মৃতি মেলে ধরি। ভোঁতা ছোরা হাতে ফকির আলমগীরকে খুন করতে চেয়েছিলেন। আমরা কিভাবে তা প্রতিহত করি-- সে গল্প শোনাই। বইমেলা'কালে বাংলা একাডেমি' প্রেসের নিউজপ্রিন্টে ঘুমাতাম। সাতসকালে ঘুম ভাঙ্গিয়ে ছফা ভাই-এর সেকি হম্বিতম্বি। ওনার লেখা গানকে বিকৃত করার অভিযোগে অগ্নিশর্মা। গায়ক-সুরকার ফকির আলমগীরকে খুন করবেন। ভোঁতা ছোরা নিয়ে সাতসকালে বাংলা একাডেমি'তে ঘুরছেন। বলছেন -- আমার গানটা মেলোডিয়াস। করুণ সুরের বেহাগে টানা আবেগে গাইতে হবে। আমি বিয়ে-শাদি-সংসার করিনি-- বোঝাতে হবে। কিন্তু হারামজাদা সেটাকে পপ গান বানিয়েছে। 'ঘর করলাম নারে আমি সংসার করলাম না...'। লম্বা চুলে মাথা ঝাঁকায় ঝাঁকায় গেয়ে বেড়াচ্ছে। আমারে শিল্পী ফকির ষোল আনাই খুন করেছে। রাতের ঘুম হারাম করে দিয়েছে। আমার দেওয়া করুণ সুরের বেহাগ সে পাল্টে দিয়েছে। আমি তারে ছাড়বোনা, বলো সে কোথায়। তোমাদেরই তো প্রিয়জন সে, তারে ছাড়বো না। সেবার অনেক কষ্টে ছফা ভাইকে সামলানো হয়। অন্য স্মৃতিকাহিনীতে বিস্তারিত রয়েছে। ২০১২-তে নিউইয়র্কে 'তিনবাংলা'র আয়োজনেও বলেছিলাম। ছফা ভাই নিউইয়র্কে লেখক-প্রকাশক এবিএম সালেহউদ্দীনের বাসায় উঠতেন। তিনিও স্বাক্ষী সেসব কাহিনী বর্ণনার। অধ্যক্ষ আজিজুল হক অবৈতনিক শিশুবিদ্যালয় ও ছফাকাহিনী শোনান। ঢাকায় মৃত্যুপরবর্তী প্রথম জাতীয় শোকসভাটি ছিলো স্মৃতিমুখর। শিল্পীগর্ব ফকির আলমগীরও অংশ নিয়েছিলেন। সেবার গান নয়, সকরুণ সুরে বাঁশি বাজান তিনি। ছফা ভাই যেমনটি চেয়েছিলেন, তেমন করুণ রাগে। তোপখানা রোডের 'নিউজব্যাংক হলে' সবাই হয়ে ওঠেন ক্রন্দনসিক্ত। শেষবিদায়ের পটভূমিই তৈরি করেছিলেন গায়ক-বংশিবাদক। ছফা ভাইয়ের জীবনপাতা যেন সুরে সুরে অনুরণিত হতে থাকে। শোকে-শ্রদ্ধায় বাঁশিতে ভাসালেন সেই সংসারহীনের গাঁথা.... ঘর করলাম না রে আমি সংসার করলাম না। আউল-বাউল ফকির সেজে ভেক ধরলাম না। আঘাত পেলাম, ব্যঘাত পেলাম, পেলাম নারীর ব্যথা... .....এই জীবনে ভালোবাসার উঠোন পেলাম না... ঘর করলাম না রে আমি সংসার করলাম না... *(স্মৃতি থেকে, ভুল হলে ক্ষমাপ্রার্থী) কাদামাটির সরলশক্ত মানুষ ছিলেন মহান ছফা ভাই। প্রথাবিরোধী লেখক-বুদ্ধিজীবী হিসেবে খ্যাতিমান। যুদ্ধবর্ষে কলকাতায় 'মুক্তধারা' প্রকাশনী প্রতিষ্ঠার অন্যতম কান্ডারী। মুক্তিযুদ্ধের প্রথম উপন্যাস-গ্রন্থটি ছিলো ওনার লেখা। স্বাধীন বাংলাদেশে ওনাকে নিয়ে ষড়যন্ত্রও কম হয়নি। ঋদ্ধ লেখক অথচ বাংলা একাডেমি পুরস্কার পাননি। আমাদের শোকসভার প্রস্তাব ছিলো 'একুশে পদক' প্রদানের। তৎকালীন বিএনপি সরকার পরের বছর 'মরণোত্তর একুশে' দিয়েছিলো। ৩০ জুন'৪৩ সুপ্রিয় ছফা ভাই-এর মর্ত্যে আগমন দিবস।প্রিয়দিন-জন্মদিনে বিদেহী আত্মার স্বর্গসুখ কামনা। ♠ ♦ নিউইয়র্ক
২৮ জুন প্রিয়দিন-জন্মদিনে কবি-সংগঠক মিনা মাশরাফী ॥ আমার আম্মাকে তরুণী সাজিয়ে বাজি জিতেছিলেন হাজার টাকা... ♦সালেম সুলেরী বিশাল পরিবারের সফল ব্যক্তিত্ব কবি মিনা মাশরাফী। পুরো নাম পিকছি নাজনীন মাশরাফী। অত্যন্ত নিয়মানুবর্তিতার মধ্য দিয়ে লিখেছেন জীবনপাতা। শুধুই সাহিত্যচর্চায় নিবেদিতপ্রাণ নয়। সংসার চর্চাতেও রেখেছেন সাফল্য-স্বাক্ষর। স্বামী ইয়াসিন আলী অবসরপ্রাপ্ত অধ্যাপক। দুই ছেলে এক মেয়ের সবাই শিক্ষিত। বড়ো সন্তান সপরিবারে অ্যামেরিকা প্রবাসী। কবি মিনা মাশরাফী নারী অধিদপ্তরের উপ-পরিচালক ছিলেন। সম্পাদনা, সাংগঠনিক কর্মকান্ডে যুগপৎ পারদর্শী। মিনা’পাকে দেখছি সাহাপাড়া, চিকনমাটি'র শৈশব থেকেই। সম্পর্কে আমি ওনার ছোট চাচার ছেলে। আমার অকাল প্রয়াত মা-এর একান্ত ঘনিষ্ঠ ছিলেন। ওনার চোখে আমার আম্মা ছিলেন অনেক সুন্দরী। একবার মধ্যবয়স্কা আম্মাকে ওনার সালোয়ার কামিজ পরালেন। তৃতীয় পক্ষের চোখে ধাঁধাও লাগালেন। সন্ধ্যেবেলা অনেক পরিচিতজনই সেই ‘চাচী-আম্মা’কে চিনতে পারেনি। মিনা আপা বাজি ধরে হাজার টাকা জিতেছিলেন। নিকটজনদের বলেছিলেন-- এটা আমার বান্ধবী। আগে কখনও দেখেছেন কি, চেনেন কি? অধিকাংশজনই চিনতে পারেনি। যুদ্ধবর্ষ ১৯৭১-এ একাদশ শ্রেণীর ছাত্রী মিনা’পা। ওনার তিনভাই মুক্তিযুদ্ধে, বাবা পাক কারাগারে। মা-- রমিছা মোশাররফ অসহায় গৃহ শিক্ষিকা। কী যে সংকটের মধ্য দিয়ে সময়যাপন করেছেন। বৃহত্তর রংপুরের নীলফামারীর ডোমারে বসবাস। ছোট দু’বোন, চাচাতো বোনদের নিয়ে সবার চিন্তা। নারীখেকো পাকবাহিনী ও রাজাকারদের কামার্ত চোখ। মিনা’পা সোমত্ত বোনদের নিয়ে পালিয়ে গেলেন 'খাটুরিয়া' গ্রামে। ৩ কিলো দূরে নেহার ফুপুদের বাড়ি। ক’দিন পর সেখানেও বিপদের আশংকা। কারণ আশ্রয়স্থলটি শহিদজননী জাহানারা ইমামের শ্বশুরবাড়ি। বড়োছেলে শাফী ইমাম রূমী ঢাকায় গেরিলা যোদ্ধা। পরে আটক, লাশ গায়েব, পাকবাহিনীর রোষানল। মিনা’পার বিয়ে হলো স্বাধীনতাত্তোর ১৯৭৩-এ। ঠাকুরগাঁও-এর মফস্বলে, সাড়ম্বরে। প্রায় একমাস ছিলাম কিশোর-কুটুম হিসেবে। দুলাভাই অঙ্কের অধ্যাপক, সরকারি কলেজে পড়ান। মিনা’পাও লেখাপড়া শেষে সরকারি চাকরি পেলেন। বাবার 'মাশরাফী ভবনে' ছিলো ৬ ভাই, ৩ বোন। সবাই শিক্ষাব্রতী, সংস্কৃতিসেবী, উদ্যমী। তবে সংসার-অভিযাত্রায় মিনা’পা অধিক সফল। সৃষ্টিকর্ম তথা সাহিত্য-চর্চা, প্রকাশনাকর্মে দেদীপ্যমান। মিনা’পা তিনবাংলা, বাংলাদেশ-এর নির্বাহী সম্পাদক। অত্যন্ত দায়িত্বশীল বলে সংশ্লিষ্ট সকলের অভিমত। জুন মাসেই ওনার প্রিয়দিন-জন্মদিন। ২০১৯-এর জুনে একটি ঐতিহাসিক ঘটনা ঘটলো। ‘পলাশী দিবস’ প্রতিপালনে ‘তিনবাংলা দল’ গেলো মুর্শিদাবাদ। ২১-২২-২৩-২৪-২৫ জুন ভারতবাংলা’য় ১৫ জনের সফর। সমগ্র আয়োজনটিকে সফলভাবে সমন্বয় করেন তিনি। নবাব সিরাজের স্মৃতিধন্য এলাকা থেকে শান্তিনিকেতন। রবীন্দ্রস্মৃতির পাশাপাশি বাংলাদেশ ভবনের পাঠাগারে বই বিনিময়। আমিও উপভোগ করেছি সেইসব ভ্রমণ-প্রণোদনা। মিনা’পাই প্রথম সেইসব বৃত্তান্ত দিয়ে বই লিখেছেন। উল্লেখ্য, পৃথিবীর উন্নত দেশগুলোতে উড়িয়েছেন ভ্রমণপতাকা। ২৮ জুন আমার দুই কৃতী বোনের জন্মতিথি। ফুপাতো বোন-- প্রবাদপ্রতিম কণ্ঠশিল্পী ফেরদৌসী রহমান। আর চাচাতো বোন কর্মিষ্ঠ সাহিত্যকন্যা মিনা মাশরাফী। ফেরদৌসী আপার পারিবারিক নাম >> মীর্ণা। আর এই মিনা আপা, মহাশুভেচ্ছা প্রিয়দিনটিতে। সপরিবার, সবান্ধব শুভকামনা 'তিনবাংলা'র পক্ষে। সালেম সুলেরী ♦ ♣ গ্লোবাল সভাপতি, তিনবাংলা (বাংলাদেশ-ভারত-প্রবাসবাংলা’র সেতুবন্ধ সংগঠন)
মুক্তিযুদ্ধে গেরিলা সন্তানকে হারিয়ে আর মাছ খাননি জাহানারা ইমাম। ভাবতেন, ঠুকরে ঠুকরে মাছেরা খেয়েছে সন্তানের হারানো লাশ....♦ সালেম সুলেরী একদা বাড়িতে মোরগ পালতেন গৃহিণী জাহানারা ইমাম। যুদ্ধবর্ষে মুক্তিযোদ্ধা-সন্তান 'শাফি ইমাম রুমি'কে হারালেন। অতঃপর খাদ্যতালিকায় আনলেন বিশেষ পরিবর্তন। মাছ খাওয়া সম্পূর্ণ বন্ধ করে দিলেন। মনে করতেন নদীতে ফেলা হয়েছিলো ছেলের লাশ। মাছেরা তা ঠুকরে ঠুকরে খেয়েছে। প্রিয়জন বিয়োগান্তে কী ব্যাথাভরা অনুভূতি! অতএব কোনো মাছই আর মুখে নিতে পারতেন না। কিন্তু লাল ঝুটি’অলা টগবগে মোরগ! যেন মোরগ-মাতানো ছিলো সন্তান 'রুমি'র জীবন-উন্মাদনা। যুদ্ধবর্ষে অ্যামেরিকার ইলিনয়ে পড়ার মহাসুযোগ হাতছাড়া করলো। মুক্তিযুদ্ধের ডাকের আদলেই ডেকে উঠতো কুকরু-কু-উক। বাবরি'অলা মোরগ হয়েই যোগ দিলো গেরিলা যুদ্ধে। সেই যুদ্ধের অগ্নিখোয়াড়ে আত্মবলিদান, ফিরলোনা লাশটিও..! সেই প্রতীক-পটভূমিতেই আমার কাব্যপ্রয়াস : মোরগ সৌন্দর্য। 'বারুদে যে ফুল ফোটে' কাব্যগ্রন্থে প্রকাশিত। শহিদজননী জাহানারা ইমাম আমার দূর সম্পর্কের চাচী। জন্ম ১৯২৯-এর ৩ মে, মুর্শিদাবাদ, ভারতবাংলা'য়। শ্বশুরালয় আমাদের বৃহত্তর রংপুরের নীলফামারী, ডোমার, খাটুরিয়ায়। যুদ্ধবর্ষেই প্রয়াত স্বামী প্রকৌশলী শরিফুল ইমাম-এর পৈতৃকবাস। শহীদজননী জাহানারা ইমামের প্রয়াণ ১৯৯৫-এর ২৬ জুন। অ্যামেরিকার মিশিগানে ক্যান্সারের চিকিৎসা গ্রহণকালে। অপর সন্তান প্রবাসী জামি'র বসবাসস্থানে। মুক্তিযুদ্ধের ঘাতক-দালালদের বিচারে গড়েছিলেন গণ-আদালত। সেই স্মারক কর্মের জন্যে তিনি স্বাধীন বাংলাদেশে অনন্য মহীরূহ। লিখেছেন ইতিহাস আশ্রিত গ্রন্থ 'একাত্তুরের ডায়েরী'। শৈশবে পাওয়া প্রিয় নারীব্যক্তিত্ব এখন কেবলই স্মৃতি। শুদ্ধতাবাদী কবিতাগুলোই যেন উপজীব্য-উর্বশী। আমিও নুনে-ঘামে জীবিত থাকবো না। কিন্তু থেকে যাবে অনুভূতিসিক্ত কাব্য-শ্রদ্ধাঞ্জলি। ♦ নিউইয়র্ক মোরগ-সৌন্দর্য ♠সালেম সুলেরী ♥=====√√ শহিদজননী জাহানারা ইমাম, শহিদ রুমি স্মরণীয়বরেষু পঁচিশের পাগল পুরুষ পেলো না পৃথিবীর প্রার্থিত পালকি। আলপথ ভেঙে ভেঙে বেহারার পদচিহ্ন খেয়েছে সময়, কদমঝুলন্ত এক টোপর মাথায় অথবা দুরন্ত মোরগের ঝুঁটি-মতো দুলিয়ে মুকুট-- যুবক গেলো না দূরে, রাজকন্যের আদুরে হাতে বোনা প্রণয় মাদুরে। ভোর হলো দোর খোলো বলবার আগেই মা তার নিভু নিভু কেরোসিন-শিখায় ছেলেকে খুঁজলেন কিন্তু মুখ খুলে বসে থাকা উদার দরোজা বলে দিলো-- সে এখন দূরে, যুদ্ধ-মিছিলের সমুদ্দুরে ...। সকাল উঠলো হেসে, আড়মোড়া ভাঙলো একটি মোরগ, ছেলেটা ডাকত তাকে-- আয়রে আমার সক্রেটিস, মা এবার হাসলেন আর দেখলেন মোরগ রচনা করে যাচ্ছে তার ছেলের স্বভাবে উরুতে ব্যায়াম, কণ্ঠে কোরাস ও পলকে আঘাত, নাচিয়ে অর্ধচন্দ্রের বিচিত্র ধনুকপুচ্ছ, শরীরে পরেছে যেন পতাকা রঙের লাল-নীল পরিধেয়, খুদ কুড়ো দিয়ে ডাকলেন কিন্তু শুনলো না, বিপ্লব-বিদ্রোহে ডাকাবুকো ছেলেটাও শুনতো না। তাকাতে তাকাতে মা’কে পেয়ে বসলো হঠাৎ মোরগ-সৌন্দর্য...। দু’চোখে জ্বলছে তার উনুন-উত্তপ্ত কাঠের জ্বালানি। দিন শেষে রাত হয়, ভোর হয়, মা শোনেন খুপরির ডাক চিবুক উঁচিয়ে মোরগের উঁচু আহ্বান-- কুকরু-কু-উক কুকরু-কু-উক-কুক... একটি অচেনা সকালের জন্যে দরোজা খুলবো, একটি অদেখা দিবসের জন্যে খুপরি ভাঙ্গবো, একটি উদাত্ত কণ্ঠের পাশে মা যেন দেখলেন : নিশুতি রাতের একটি যুবক দেহ-ফোটা মোরগ স্বভাবে ডাকছে এবং ঘরের দরোজা খুলে চলে যাচ্ছে দূরে... রাতের বেদনা কাঁধ থেকে ছুড়ে ফেলে টগবগে মোরগ অথবা ছেলেটি বলছে যেন-- স্বাধীনতা, শুনেছি তোমার নাম, এবার দেখতে চাই, এবার বুঝতে চাই, এবার যুঝতে চাই..., বাঙলার রক্তঢল আঁখিজল এবার মুছতে চাই। মৃত্যুতে প্রস্তুত বুক-- কুকরু কু উক, কুকরু কুউক..♠ ♦অক্ষরবৃত্ত 
২৮ জুন প্রিয়দিন-জন্মদিন >> সুখ্যাত কন্ঠশিল্পী ফেরদৌসী রহমানের। 'ফেসবুক লাইভে জন্মদিনের শুভেচ্ছা জানাতে বিশেষ আয়োজন। 'সায়েজের সঙ্গে শনিবারের আড্ডা'য়' থাকছি। পরিবেশিত হচ্ছে নিবেদিত কবিতা, অজানা কথামালা। বাংলাদেশ সময় শনিবার রাত আটটা ♦ভারতে সন্ধ্যে সাড়ে ৭টা ♦নিউইয়র্ক-টরন্টো সকাল ১০ টা♦ বৃটেন-ইউরোপে দুপুর ২টা। অংশ নিন, উপভোগ করুন, শুভেচ্ছা জানান ♥ গান-গরিমার ফেরদৌসী =======♦=====}}}}}}}}} ♦সালেম সুলেরী গান-গরিমার ফেরদৌসী সুর সাগরের ঢেউ, পদ্মা নদীর ঢেউ-গীতিটা আর পারেনি কেউ। শুন্য হৃদয় পূর্ণ করা, বন্ধু-বাতাস বইবে, কথা বলুক, নাইবা বলুক-- ছায়া হয়েই রইবে। রূপ-নগরের রূপের রাণী, সুরের জাদু আনে, সুখের জাদু দেশ-পরিবার, প্রবাসী সন্তানে...। বাবা গায়ক, ভ্রাতাও গায়ক, মায়ের ছিলো সখ-- গায়কী তার মেয়ে'কে দিয়ে হয়েছে লেখক! সেই মেয়েটি কিশোর বেলায় তালিম নিলো ঢের, উচ্চারণে, ব্যাকরণে রেওয়াজী কন্ঠের। উত্তরে যে বঙ্গ আছে, ভাওয়াইয়াতে লীন, সেই মাটিতেই আঠাশ জুনে জ্যোতির জন্মদিন। সত্যিকারের জ্যোতির্ময়ী, মীর্ণা নামে ডাকে, সেই কিশোরী গানের ধ্যানে-- বিদ্যাপীঠের ফা'কে প্রবেশিকা'য় প্রথম হলো, নারীর মাঝে গুৃরু বঙ্গটিভির শিল্পী প্রথম, তা'কে দিয়েই শুরু। তাঁকে দিয়েই অনেক কিছু, ঢাবি’র বিদ্যাপীঠ-- সমাজবিদ্যা, সোসিওলজী, বিভাগ শুরু, লীড...। রেডিওতে, সিনেমাতে বঙ্গ এগোয়, ভাসে, ফেরদৌসীর গান-গরিমা শুরুর ইতিহাসে। শুনতে যেমন, দেখতে তেমন, সুদর্শনা, সাব্বাস, গান-গরিমার নেপথ্যে তার মহান বাবা আব্বাস। ‘রমজানের ঐ রোজার শেষে এলো খুশির ঈদ, বাবাই ছিলো সূচক গায়ক, বাবাই গড়ান ভিত! এক দিনে নয়, দুই দুই দিনে নয়, লক্ষ দিনের শ্রমে, ফেরদৌসীর ঢের ভূমিকা, গান ছড়ালো ক্রমে। গান শিখি হে এসো এসো, কন্ঠ-ক্লাশের ধ্বনি, একশ কোটি প্রজন্মমুখ ডাকছে খালামণি! আর গাড়িয়াল ভাই'রা ডাকে, হাঁকাও গাড়ি বলে, এক জীবনে এক চেহারার হাসিতে, সম্বলে-- বুক ভরা তার তারুণ্য আর সুর ভরা তার কথা, রাঁধন-বাড়ন, সমাজসেবা, ধর্মে যথার্থতা। বয়েস ভারে হন নি কাবু, গেলেন বহুত দূর, বিশ্বসালাম, শুভাশিসও-- সুরের সমুদ্দুর!
একযোগে বাংলাদেশ-ভারত-প্রবাসবাংলা'র কবি-সংস্কৃসেবীরা। স্মৃতিচিত্রটি ২০১৯-এর ২১ জুন, কলকাতার। কবি অরূপ পান্তি'র মাধ্যমে প্রাপ্ত। কবি কেতকী প্রসাদ রায়ের সমন্বয়ে নান্দনিক আয়োজন। না, আর বিস্তারিত বলছি না। সবার জন্যে ধাঁধা-- কে কে আছেন বাঁ থেকে? সঠিক উত্তরদাদা পুরস্কৃত হবেন ♦ সাসু, নিউইয়র্ক
আব্বাসউদ্দীন-শ্যালক সরকার সোলায়মানের মুখোমুখি হানিফ সংকেত # ফোন দিয়ে বললো-- আপনার বাবা যে জানতাম না ♦ সালেম সুলেরী ২০১৭-তে আমাদের গ্রামের বাড়ি ডোমার থেকে ফোন। মামাতো ভাই খালিদ মাহমুদ বেশ তটস্থ। বললো-- ইত্যাদি'র টিম নিয়ে হানিফ সংকেত এসেছেন। তোর আব্বা মানে ফুপাজি'র সাক্ষাৎকার নিচ্ছেন। আব্বাসউদ্দীনের একমাত্র জীবিত শ্যালক হিসেবে স্মৃতিচারণ। ফুপাজী'র কন্ঠে আব্বাসউদ্দীনের গানও রেকর্ড করলেন। হঠাৎ জানতে পারলেন তুই ফুপাজী'র সন্তান। তাতে ভীষণ আবেগপ্রবণ হয়ে উঠলেন। বললেন কবি সালেম সুলেরী আমার পুরনোকালের বন্ধু। গভীর সম্পর্ক ছিলো অথচ দুই যুগ যোগাযোগহীন। যেখানেই থাকুক একটু ফোন দেন, কথা বলি। খালিদ মাহমুদ ফোনে ধরিয়ে দিলো সুবিখ্যাত হানিফ সংকেতকে। আশির দশকের গভীর বন্ধুত্বকে আবার ফিরে পাওয়া। সেই যে ১৯৯১-এ তার সংসারে প্রথম সন্তান এলো। নাম নির্ধারণের জন্যে নিয়ে গেলো আবহাওয়া দপ্তরের আবাসিক ফ্ল্যাটে। 'হানিফ-হ্যাপী' চিকন দম্পতির মোটাগোটা সন্তান! নাম নির্ধারণ করে দিলাম 'ফাগুন'। এরপর আর তেমন যোগাযোগ বা হাই-হ্যালো নেই। বন্ধুরা বিখ্যাত হলে আমি সচরাচর দূরবর্তী হই। পাছে তাদের কাছ থেকে অবহেলা পাই, সেই ভয়ে। না, সুবিখ্যাত হানিফ সংকেত তেমনটি করেন নি। অকপটে বললেন > একসময় আপনারাই আমাকে সাহারা দিয়েছেন। 'মিডিয়া সাপোর্ট' বলতে যে পালকিবহন, তাও করেছেন। কিন্তু এতো বড়ো একটি তথ্য গোপন করলেন কেনো? কিংবদন্তী শিল্পী আব্বাসউদ্দীন আপনার ফুপা। সেই বিষয়টিতো কখনো বলেন নি। যাক, আপনাদের গ্রামের বাড়ি এলাম। চাচা'র সাক্ষাৎকার নিলাম, তিন রকমের পিঠা খেলাম। এরপর ঢাকা এলে অবশ্যই বাসায় আসবেন। আর দূর থেকে হলেও চাচা'র খবর নেবেন। 'চাচীহীন জীবনে' আপনাদের সাহচার্য ওনার একান্তকাম্য। 'বাবাদিবস' শুধু নয়, প্রায়শ মনে পড়ে বন্ধুবরের উক্তিটি। বাবা সরকার এম সোলায়মান ৯৫ বছরেও সক্রিয়। স্ত্রী হারিয়ে আড়াই দশক ধরে বাবা একা। প্রতিদিন ডায়েরী লেখেন, কৃষিজমি তদারক করেন। জোহর-আছর-মাগরিব-এশা মসজিদে গিয়ে পড়েন। একদা ছোটগল্প আর আত্মজীবনী লিখতেন। 'অটোবায়োগ্রাফী' বেরিয়েছে সন্তান কিসলু মাযহারের সমন্বয়ে। গ্রামমুখী বাবা অনেকটা রাজধানীবিমুখ। কিছুদিন ঢাকায় থাকলেই বলেন >> ফাঁপড় লাগে, যাই। ২০১৩-তে সন্তান সিয়াম সুলেরীসহ 'নিউইয়র্ক টু ঢাকা'। একদিন পরেই বিস্ময়ভরা আকুলতা কিশোর সিয়ামের। বললো-- আমি আমার 'বাবার বাবা'কে দেখতে চাই। সেবার হাতে সময় ছিলো একেবারেই ঘন্টা গোণা। তবুও মাইক্রোতে চারশ কিলোর রংপুর-নীলফামারী-ডোমার। পৌত্রকে পেয়ে মহাখুশি দাদু খাসি জবাই দিলেন। পুকুরে সাঁতার, মাছ ধরা, গাছে ওঠালেন সিয়ামকে। বেড়াতে নিয়ে গেলেন ভারত সীমান্তের চিলাহাটিতে। পৌত্রকে দেখালেন যে পথে যুদ্ধকালে আমরা পালিয়েছিলাম। গরুর গাড়ির পথযাত্রা বিষয়ে সিয়ামের কী যে কৌতুহল। বাবার বহুমাত্রিক গল্প নিয়ে একটি বই লিখছি। তাতে একটি পদ্যও সংযোজন করবো ভাবছি। আপনারা কিভাবে দেখছেন 'বাবা দিবস'-এর অনুভূতিকে? বাবা ভালোবাসি ♥ সালেম সুলেরী ===♠[[[[[[[[[[[[[ বাবারাই হাবা হয়, সংসার ঘাড়ে ঘুঁটি নয়, দাবা হয় খেলা যতো বাড়ে। জীবনের খেলা মানে চাওয়া আর পাওয়া, বাবার ভূমিকা মানে উনুনের তাওয়া-- আগুনদগ্ধ তবে রুটি-ডিম ভাজা, খাদ্যকে স্বাদসহ দিয়ে তিনি রাজা। শাসনে-ভাষণে কথা, গড়ে কারিগর, আদরে-ভাদরে সখা, ভরে বাড়ি ঘর। সূর্য-তো আলো দেয়, বৃষ্টিরা জল, বৃক্ষ-বাতাস সব শ্বাসে দেয় বল। চাঁদ মামা-জোনাকের সেরা বাতিঘর, বিনিময়ে কিছু নেই দিবা-রাতি 'ভর। প্রাপ্তির কথা ভুলে প্রদানের সুখে বাবা-মায়ে পাশে থাকে সন্তানে ঝুঁকে। মানুষ গড়ার মোহে মহা নিবেদিত, গড়বার গান-বাণী গলা-জিভে গীত। কল্যাণে তৃপ্তি ও মঙ্গলে হাসি, সন্তানে বলে তাই-- ‘বাবা ভালোবাসি।’ ♦ মাত্রাবৃত্ত √ নিউইয়র্ক, জুন ২০২০
কামাল লোহানী শ্রদ্ধাবরেষু----- সালেম সুলেরী ♦ ২০ জুন ২০২০ পরলোকগমনে স্মৃতিতর্পণ-কাব্য ♠ জীবনসফর সংগ্রামে সার-- সংস্কৃতির ধারক, বাংলাদেশের কাল-প্রগতির ঋদ্ধ সংস্কারক। ভাষার জন্যে, ভূমির জন্যে মুক্ত মতের জন্যে- ক’জন এমন লোভ না ছুঁয়েই থাকেন জনারণ্যে? পোশাক শুধুই পাঞ্জাবি আর শ্বেত-পাজামা, জুড়ি- হয়নি বাহার-- টাকার পাহাড়, উপরি-রেশন-ভুড়ি! বরং হলেন নিজেই পাহাড়, বিশাল ইতিহাস, যার জীবনের বৃক্ষ-পাতায় স্বাধীনতার শ্বাস। মানুষ হলেন মন-মানবিক। সমাজ লোভের গাড়ি, কোন রেলে আজ শুদ্ধ ও সৎ-- কুলি বা সর্দারী? আঙ্গুল গোণা মানুষ এমন স্বজন ‘ছায়ানটে’র- মিলবে কী আর ‘ক্রান্তি’ সেবার সৃষ্টি-ছায়া বটের! মুখের ভাষার দাবির মিছিল, জীবন কারাগারের, উর্দি শাসন, বিরূপ ভাষণ, রগ ট্যাড়া যার ঘাড়ের, কী উদীচী, সাংবাদিকের ইউনিয়নে নেতা, মানেননি হায় কারো খড়গ, শাসন-আদিখ্যেতা। শিল্পকলা'য় শীর্ষ সেবক, প্রধান মুখপাত্র, দৈনিকে মায় সম্পাদনায়, পেশায় হাজার ছাত্র, মানুষ গড়ার এমন মানুষ কোথায় পাবে দেশটা, সাদা মনের মুখ-অবয়ব-- পূর্ণ সাদা কেশটা। বীর যমুনার প্রাজ্ঞ পুরুষ জন্ম সিরাজগঞ্জে, উল্লাপাড়ার ধল্লা কিশোর, পাবনা-নাটক মন যে, ডব্কা ঢাকায় কলম পেশায়, সংস্কৃতির সঙ্গ- বুক পিঁড়িতে স্মৃতির দোলন-- মহা-উত্তরবঙ্গ। একাত্তুরের যুদ্ধদিনের স্বাধীন বেতার কেন্দ্র, গান-কবিতার আর কথিকার কতোক মানবেন্দ্র যুদ্ধকে সাথ, জয় সংবাদ, তারাও আরেক বোদ্ধা, বিজয় ঘন্টা বাজিয়ে দেওয়ার তিনিও তুমুল যোদ্ধা। একাই তো নন, পরিবারের আত্মীয়-জন জ্ঞ্যাতি-- কৃষ্টি-কলার কর্মে বিভোর-- কতোই না সুখ্যাতি। সাংবাদিকের সম্পাদকের তিনিই প্রতিকৃতি, সরব লেখক, প্রশিক্ষকও, কাঁধ ভরা সুকৃতি। একুশ পদক-- মূল্যবোধক, করোনাকাল খাদক, বাজিয়ে দিলো বিদায়ী সুর-- মৃত্যুপুরের বাদক। ছাব্বিশে জুন চৌত্রিশে যাঁর জন্মতরী ভাসে-- বিশে বিশের কুড়ি তারিখ সমাপ্তি জুন মাসে। একই জুনের পাঁচ দশকে-- বিয়ের বাজে সানাই, সন্তানে আর সংসারে সুখ--পূর্ণ কানা কানাই। সব আয়োজন মর্ত্যে রেখে শর্ত রেখেই হাঁটা-- একাত্তুরের মূল চেতনায় থাকবে পতাকা'টা। যে পতাকা ছিনিয়ে আনা তাতেই ঢাকা দেহ, সবুজ দেশের ত্রিভূজ নেতা-- ঢের জাতীয় স্নেহ.. শ্রদ্ধা-ছায়ায় আচ্ছাদিত, আর কি দেবে বলো-- লাশের ভেলায় যে দেশ ভাসে, দু'চোখ ছলো ছলো।আকাশ থেকে বাতাস দিও, দেশকে আশির্বাদ, মানুষ যেন ঐক্যে থাকে-- কাঁধের সাথে কাঁধ। এক জুনে যাঁর তিন নিয়তি-- জন্ম-বিয়ে-মরণও, এক যমুনার পারের পথিক শ্বেত-সাহসী গড়নও, তারুণ্য আর উদ্দামতার কী সুপুরুষ, জোয়ানী-- বঙ্গ তোমার অঙ্গ চির-- শ্রদ্ধা কামাল লোহানী। ♠ ♦ স্বরবৃত্ত √ নিউইয়র্ক, সংশোধিত > জুন ২০২০
বাহ্ কি চমৎকার! সেলিনা হোসেনের প্রিয়দিন-জন্মদিনে স্মৃতিময় প্রিয় পদ্যটি ♦ সালেম সুলেরী জুন ১৪-এ পঁচাত্তরে পা রাখলেন কথাসাহিত্যিক সেলিনা হোসেন। আশির দশকে তিনি বাংলা একাডেমিতে উপ-পরিচালক। একাডেমি'র 'ধান শালিকের দেশ' পত্রিকার সম্পাদক ছিলেন। আমার প্রচুর লেখা ছাপেন যা জনপ্রিয়তা পায়। 'বাহ্ কি চমৎকার' ছিলো আপার সর্বাধিক প্রিয়। সম্ভবত কন্যা ফারিয়া লারা পদ্যটির অলংকরণ করে। আরেক কন্যা লাজিনা মুনাও ছবি আঁকতো। এক কন্যা মর্মান্তিক বিমান প্রশিক্ষণে প্রয়াত হয়। স্বামী আনোয়ার হোসেন 'বিমান'-এর জনসংযোগ-প্রধান ছিলেন। সুপ্রিয় সেলিনা আপাকে প্রিয়দিন জন্মদিনে সাগর-শুভেচ্ছা। প্রিয়দিনে সঁপে দিলাম প্রিয় পদ্যটি। একই শিরোনামে পদ্যগ্রন্ত বেরোয় ২০০২-এ। ♦ বাহ্ কি চমৎকার♦সালেম সুলেরী===√√√====]]]]]]]]] বাহ্ কি চমৎকার! সকাল বেলায় মাম্মি ড্যাডি অফিসে যান আর-- আয়ার কাছেই মানুষ আমি, কাটলো বছর চার। হয়নি মায়ের কোলে ওঠা পাইনি মায়ের দুধের বোঁটা, পাস্তুরিত দুধ করেছি ফিডারে আহার, বাহ্ কি চমৎকার! বাহ্ কি চমৎকার! ইশ্কুলেতে ভর্তি হতে আজগুবি কারবার-- সিট খালি নেই তাইতো দিলাম পরীক্ষা বারবার। ভর্তি হয়েও দম যে হারাই পাঠ নিয়ে যাই পাঠ্য ছাড়াই, বই মেলে না সময় মতো কেউ ধারে না ধার-- বাহ্ কি চমৎকার! বাহ্ কি চমৎকার! বছর বছর যাচ্ছে বেড়ে নতুন পড়া আর-- যাচ্ছে কমে কেবল শুধু পাশের যত হার। এই বয়েসেই এত্তো পড়া তাইতো শেষে কি আর করা ড্যাডি আমার রেখে দিলেন প্রাইভেটেরই স্যার, বাহ্ কি চমৎকার! বাহ্ কি চমৎকার আমার সমান কাজের ছেলে ব্যাগটা নেয় আমার, ইশ্কুলে যায় রাখতে আমায় নেইতো পড়া তার। আমি যখন খেলি ভীষণ কিংবা দেখি টেলিভিশন তখনো তার মাথার ওপর কত্তো কাজের ভার। বাহ্ কি চমৎকার! বাহ্ কি চমৎকার! ♠ ♦ স্বরবৃত্ত ♪
ক্যাসিনো'রা গেলো ভেসে.. 'বোটক্লাব' এলো শেষে, ঋতু আসে ঋতু যায়, বিনোদন কে ঠেকায়? পরী আর পাপিয়া'র বিচিত্র বাংলা'য়! ♠সাসু, নিউইয়র্ক, ২০২১ ♦ মাত্রাবৃত্ত
চে' গুয়েভারা’র চোখ ======√√√=====♥[[[[[[[[[[[ ♦সালেম সুলেরী {মহাবিপ্লবীর প্রিয়দিন-জন্মদিনে প্রকাশিত। ধন্যবাদ 'ঠিকানা, অ্যামেরিকার কর্ণধার এম এম শাহীন বরেষু} অন্যায় যখন হয়ে ওঠে নিয়ম, অসভ্য প্রতিরোধ প্রতিবাদ সেখানেই ধর্তব্যে মহাকর্তব্য। এমন বিপ্লবী চোখ বিশ্বে এখনও তো অপলক। এখনও অনেক স্বপ্ন চে' গুয়েভারা’র আয়না-মস্তক। কিসের আবার তার দূরযাত্রার অমর্ত্যলোক। জন্ম আর্জেন্টিনা, যেন ভূতপূর্ব ম্যারাডোনা! উনিশশতো আঠাশে, চৌদ্দ জুনে বহুমাত্রিক মানুষ মন-ভ্রমণের জলে-স্থলে-অন্তরীক্ষে দশদিগন্ত পুরুষ, যার বৃক্ষডাল হাতগুলো নেতৃত্বের, মাথাটি সমাজতন্ত্র, প্রলেতারিয়েত ভ্রাতৃত্বের, অনুভূতিটুকু মাটি ও মানুষ, মা-হরিণী মাতৃত্বের, প্রশস্ত বুকটি সামরিক তত্ত্ববিদ, চিকিৎসা পেশাবৃত্তের, প্রসন্ন পা’দুটি গেরিলার, কূটনৈতিক নেশা-নৃত্যের, শরীর-ত্বকটি তরতাজা লিখন বা মেধাসাহিত্যের, চাহনি বিপ্লবী তবে সমানাধিকার খোঁজা বিশ্বদায়িত্বের। মাথাভরা চুল, মার্ক্সবাদী টুপিতে তারকা-ফুল, ভুল বন্ধুত্বের হাতছানি, কিউবা জয়ের পরে বিশ্বাসঘাতক জয়ী, লুটে পড়ে দেহখানি... শোকাবহ নয় অক্টোবর, সাতষট্টি-- অকাল প্রয়াণ তবে পরাতে পারেনি চোখে পট্টি, উত্তর প্রজন্মে চোখে চোখে চে' গুয়েভারা'র চোখ, দানবাধিকারের বিরুদ্ধে এখনও চে' সূর্যালোক, এখনও শরীর-মনে জাগরণে না হারানো কোট টি, চেতনায় চে'ই পায় সর্বাধিক ‘মরণোত্তর ভোটটি’। ♠ ♦ অক্ষরবৃত্ত ॥ নিউইয়র্ক, জুন ২০১১
মরি মরি পরীমণি ♦সালেম সুলেরী পরীমণি কেনো মরি মরি করে কেঁদে-কেটে একাকার, চারদিন ধরে 'সাহারা' খুঁজেও পায়নি তো দেখা তার। পরীদের চেয়ে মহাসুন্দরী, বঙ্গনায়িকা, জানি, বঙ্গভিলেন তাকেও ছাড়েনি, করেছে শ্লীলতাহানি। সমাজপতিরা ক্ষতিতে মেতেছে, রতিসুখে দফা-রফা, বাঁধা দিলে নাকি বেঁধেছে লড়াই, বেঁধে দিলো এক দফা-- বিনয়ী না হলে বিষাদ ছড়াবে, দেহকে রাঙাবে খুনে, মুনিয়ার মতো শহিদ না হতে পরীমণি ক্ষণ গুনে। অনেকের মতে পরী’ও পাগল-- জীবন লাগাম ছাড়া, খোলা মধু-চাকে মৌমাছি থাকে রসনা-পাগলপারা। তবুও প্রশ্ন-- নারী রূপসীরা কতোটা সুরক্ষিত, উন্নয়নের জোয়ারেও কতো মন-চোখ দুঃখিত! বিচারের বাণী নিভৃতে কাঁদে, সাগর-রুনি'কে ডাকে, পরীমণি'দের আকুলতা যেন না হারায় চোরা বাঁকে! ♦ মাত্রাবৃত্ত ॥ নিউইয়র্ক, জুন ২০২১
এক প্রদীপের নিচে অনেক বঙ্গ-অন্ধকার, সব সেতুকেই গুরুত্ব দেই-- যেমনটি পদ্মা'র! ♦ সাসু, নিউইয়র্ক, স্বরবৃত্ত √ 
সতীর্থদের স্বর্গযাত্রা ♠সালেম সুলেরী ===[[[[[[[[[[[♠ স্মৃতিবারান্দায় কন্ঠশিল্পী নিলুফার লিলি, কবি আহমদ আজিজ♦ কর্কট-করোনার জোড়ারোগে জোড়া-প্রতিভার কবরবিদায় # ♦ প্রবাসবান্ধব কন্ঠশিল্পী ছিলেন নিলুফার বানু লিলি। শুদ্ধতাপ্রেমিক কবি ছিলেন নিভৃতচারী আহমদ আজিজ। ২০২০-এর একই সপ্তাহে ক্যান্সার-করোনায় কবরবিদায় নিলেন। সত্তর দশকের প্রতিভাদ্বয় ছিলেন আমার একান্ত সুহৃদবরেষু। ১০ জুন স্বদেশ-প্রবাসকে কাঁদালেন কন্ঠকন্যা নিলুফার লিলি। পৈতৃকবাস নীলফামারী-- যা আমারও পৈতৃক জেলা। নীলফামারীর পৌরমেয়র দেওয়ান কামাল শোকবার্তা দিয়েছেন। লিখেছেন, লিলি আমারও কলেজবন্ধু। অসংখ্য প্রবাসী লিখছেন-- একান্ত স্বজনকে হারালাম। অর্থাৎ স্বদেশ-প্রবাসের তিনি মুগ্ধতাছড়ানো কন্ঠকন্যা। অসাধারণ গায়কী ছিলো রবীন্দ্রসঙ্গীতে। দেশাত্মবোধক গানেও তিনি নান্দনিক। তবে ভাওয়াইয়া-ভাটিয়ালির সুরটি পেয়েছিলেন জন্মসূত্রে। বলতেন, 'উত্তরবঙ্গে হামার (আমাদের) জন্ম বাহে। 'ওকি গাড়িয়াল ভাই' হামার রক্তত' (রক্তে)। মুক্তিযুদ্ধের প্রকৃত চেতনাও ছিলো রক্তে-কর্মে। একাত্তরের স্মৃতি-ইতিহাস মার্কিন কবি এ্যালেন্স গীন্সবার্গ। মুক্তিযুদ্ধকালে ভারত হয়ে যশোর সীমান্তে গিয়েছিলেন। লিখেছিলেন-- 'সেপ্টেম্বর অন যশোর রোড' কবিতাটি। সেই ঐতিহাসিক কবিতাটি গানে গানে শোনাতেন তিনি। সেই মায়াকন্ঠ লিলি আপুও এবার স্মৃতির পাত্রী। শেষ দেখা ২০১৮-তে নিউইয়র্কেই, ম্যানহাটনে। ২৮ ব্রডওয়ে'র একটি হোলসেল শপিং সেন্টারে। ওনার সঙ্গে ছিলেন নারী-উদ্যোক্তা আম্বিয়া অন্তরা। দু'জনকে দুটো আয়না'অলা লিপিস্টিক দিয়েছিলাম। পরে ইনবক্সে ভীষণ প্রশংসাপত্র পাঠান লিলি'পু। লিখেছিলেন, উপহারটি বহুমাত্রিক, বহুপছন্দের। ভেবেছিলাম, আবার দেখা হলে আবার দেবো আয়না'অলা 'ঠোঁটপালিশ'। জানিনা, মুখোশপরা করেনাকালে আর লিপিস্টিক পরতেন কি না। এখনতো তিনি সব পরিধানের উর্ধে, সাদাথানের নিভৃতে। কানাডা'র টরেন্টোতেও ওনার প্রায়শ আসা-থাকা হতো। এনআরবি টিভি-খ্যাত শহিদুল ইসলাম মিন্টু নিকটাত্মীয়। ছোট বোনের স্বামী, লেখক-সাংবাদিক। মিন্টু আমারও একান্ত স্নেহভাজনেষু, সজ্জন। লিলি'পু দাওয়াত করতেন নির্মল আড্ডায় গান-কবিতার। রাজশাহী বিশ্ববিদ্যালয়ের আরও কিছু বন্ধু ছিলো। বলতেন, 'আবার জমুক মেলা হাটখোলা, রথখেলা...'। ঢাকার মগবাজারের বাসাতেও দাওয়াত করেছিলেন। স্বামী-সন্তান নিয়ে চমৎকার আবাসন এই সাবেক ব্যাংকারের। কিন্তু সেখানেও যাওয়া হয়ে ওঠেনি-- ট্র্যাফিক জ্যামের ভয়াবহতায়। করোনাকাল অসংখ্য স্বপ্নকে সমাধি দিয়ে গেলো। কর্কট রোগ থেকে করোনা'র করাল থাবা..। গানসেবার কীর্তিমহান আপুটি এখন স্মৃতির অনুষঙ্গ। বিদেহী আত্মাটি যেন সঙ্গীতময় স্বর্গীয় প্রশান্তি পায়। ♠ ♦জন্মমাসেই মৃত্যু গুণলেন কবি আহমদ আজিজ শেষ দেখা তিরিশ বছর আগে, ১৯৯০-৯১-এ। গতবছর ফেসবুকের কল্যাণে ভার্চুয়াল যোগাযোগ গড়ে উঠলো। আমার পোস্টকৃত কবিতায় গঠনমূলক মন্তব্য দিতেন। খোঁজ নিয়ে জানলাম তিনি গ্রামেই থাকেন। পৈতৃকবাস জামালপুরের আমলাপাড়ার নান্দিনা'য়। যদিও আমাদের সখ্য ঢাকা বিশ্ববিদ্যালয়ের উদ্যামতায়। সত্তর দশকের নিবেদিতপ্রাণ কবি তিনি। লিটলম্যাগ আন্দোলন করেছেন গ্রামগন্ধের তারুণ্যেই। ১৯৮৭'র ফেব্রুয়ারিতে আমরা 'জাতীয় কবিতা উৎসব' শুরু করলাম। জে. এরশাদের সামরিক শাসনবিরোধী কবিসম্মিলনী। প্রথম শ্লোগান ছিলো 'শৃঙ্খল মুক্তির কবিতা'। সেসময়েই প্রথম বই বেরুলো আহমদ আজিজের। অটোগ্রাফসহ উপহার দিলেন 'লৌকিক কবিতা'। কি দারুণ লেখনী, যেন সাক্ষাৎ 'আবুল হাসান!' পরে বেরিয়েছিলো আরও দুটি ঋদ্ধ কাব্যগ্রন্থ। 'পাশে ছিলো বনভূমি', 'সাদা কাগজের ঘর'। আমাদের তারুণ্য তাঁর কবিতায় মোহাবিষ্ট ছিলো। প্রধান কারণ তিনি আপাদমস্তক শুদ্ধতাবাদী। কবিতার তিনটি প্রধান ছন্দই তাঁর আয়ত্বাধীনে। ঢাকা বিশ্ববিদ্যালয় থেকে বাংলা'য় অনার্স, মাস্টার্স। অধীত অধ্যায়কে কাজে লাগিয়েছিলেন অনন্ত সাহিত্যে। সম্পাদিত নন্দিত সাহিত্যকাগজ 'নবপ্রয়াস'। সতীর্থ সামা দুলাল, ইকবাল হাসানদের উড়ালমন পাননি। শহরের ঝুলন্ত জীবনকেও বেছে নেননি শেষজীবনে। 'গ্রামীণ ব্যাংকে' পেশাজীবন কাটিয়ে গ্রামেই থিতু হয়েছিলেন। কর্কট রোগ ক্যান্সারও বাঁধিয়েছিলেন দেহে। বিদেশ-চিকিৎসার সুযোগ সন্ধানও করেননি। প্রিয়দিন জন্মদিনও ছিলো মাত্র ৯ দিন বাদে। কিন্তু ২০২০-এর ৯ জুনেই ৬১ বছরেই পরলোকগমন। রেখে গেছেন এমন অসংখ্য অপরাভূত কবিতাকর্ম >> অনেক কুসুম আছে অপরূপ, তবু গন্ধহীন, তবুও কুসুম, অনেক মৃত্তিকা আছে অনর্বর, খর্বুটে, ঊষর, অনেক রমণী আছে স্তন্যদুগ্ধশুন্য, বন্ধ্যা, তবু ওরা নারী। ভেবেছিলাম এবার বাংলাদেশ গেলে অবশ্যই জামালপুর যাবো। না, করোনাকালের দেহমৃত্যুতে সিদ্ধান্ত পরিবর্তন করিনি। নিকটজনদের নিয়ে সমাধিতে শ্রদ্ধাতর্পণ করতে চাই। মাটিপ্রধান কবরে দেবো কিছু হাতমাখা মাটি। কাব্যপ্রশান্তিময় হোক আহমদ আজিজ-এর অকালপ্রাপ্ত পরকাল। ♦নিউইয়র্ক, জুন ২০২০ / ২০২১
♦ভারতে অর্থপ্রেরণে এতো বেশি চার্জ কেনো? অ্যামেরিকা থেকে ভারতে 'তিনবাংলা' কিছু অর্থসাহায্য পাঠায়। দূস্থ লেখক-শিল্পী-সংস্কৃতিসেবীদের উদ্দেশ্যে। করোনাকালে সুহৃদ-সহযোগিতা বলা যেতে পারে। তো ভারতে টাকা পাঠাতে গিয়ে 'আক্কেল গুড়ুম'। এক থেকে একহাজার ডলার পাঠাতে নয় ডলার চার্জ। অথচ বাংলাদেশে পাঠাতে খরচ মাত্র দুই মার্কিন ডলার । বাংলাদেশে লেখক-সংস্কৃতিসেবীসহ সকলে আরও সুবিধে পাচ্ছেন। প্রত্যেক প্রাপকই রেমিটেন্সে পাচ্ছেন ২% অতিরিক্ত অর্থ। এটি 'রেমিটেন্স-সেবা' হিসেবে সরকারের বিশেষ প্রণোদনা। কিন্তু সুবিশাল ভারতে এসব সুবিধের বালাই নেই। ৯-১০ ডলারের চার্জ দিয়ে ভারতে অর্থ প্রেরণে অনেকেই অনুৎসাহী। ভারতে দ্বিতীয় বৃহত্তম রেমিটেন্স প্রেরণকারী দেশ >> বাংলাদেশ। রেমিটেন্স খাতে ভারত সরকার গণমুখী না হয়ে অতিরিক্ত মুনাফামুখী! বিষয়টি চরম হতাশার এবং লজ্জারও! এ বিষয়ে লেখক-সংস্কৃতিসেবী-সচেতনদের করার কিছু কি নেই? ♦ সাসু, নিউইয়র্ক
ভারতবাংলা'র বিখ্যাত বাচিকশিল্পীর আবৃত্তিতে আমার বিখ্যাত দুটি কবিতা ♠ সকালে ফোন দিও বিকেলে মন দেবো... ♦ সালেম সুলেরী আবারও চমক দিলেন ভারতবাংলা'র একজন জনপ্রিয় বাচিকশিল্পী। 'কাব্যকথা ও সুর' শীর্ষক 'ফেসবুক লাইভে' জমালেন আমার কবিতা। ২০১৮-তে হলদিয়ার 'বিশ্ববাংলা সাহিত্য-সংস্কৃতি উৎসবে' শেষ দেখা। না, কুশল বিনিময় হলেও কবিতা বিনিময় হয়নি। কিন্তু গত রোববার পড়লেন আমার একজোড়া প্রণয়পদ্য। ভূমিকায় বললেন >> মেঘবসু সম্পাদিত সংকলন থেকে নিয়েছি। দুই বাংলা'র আবৃত্তিযোগ্য কবিতার নির্বাচিত সংকলন। ভারতের প্রায় ২৬৫ ও বাংলাদেশের ২৩ কবির কাব্যকর্ম স্থান পেয়েছে। প্রিয়কবি সালেম সুলেরী'র দুটি পদ্য পড়ছি সেখান থেকে। ভরাট কন্ঠের সেই বাচিকশিল্পী'র নাম সেলিম দূররানি বিশ্বাস। বহুমাত্রিক কবিতা আবৃত্তিতে তাঁর জুড়ি মেলা ভার। 'ভাষা ও সাহিত্য কল্যাণ পরিষদে'র আয়োজনটিকে স্মৃতিময় করলেন। উল্লেখ্য, আয়োজনটিতে আমি ছিলাম প্রধান অতিথি। পরিচালনা-সন্চালনায় কবি রাজিয়া পিংকি। বিশেষ অতিথি ছিলেন নিউইয়র্কের কবি-অনুবাদক রওশন হাসান। 'তিনবাংলা' ইউএসএ শাখার সাধারণ সম্পাদক তিনি। অপর বিশেষ অতিথি সেলিম দূররানী বিশ্বাস সবাইকে শুভেচ্ছা জানান। অনুষ্ঠানটির পরবর্তী পর্বে প্রধান অতিথি অধ্যাপক রফিকুল ইসলাম। তিনি বাংলা একাডেমি'র নতুন সভাপতি, সাবেক মহাপরিচালক। গতকাল প্রধান অতিথি হিসেবে নানা প্রশ্নের জবাব দেই। বলি, বাংলা কবিতা লিখতে, আবৃত্তিচর্চা করতে ছন্দ জানাটি একান্ত জরুরী। ♠ অনুষ্ঠানে দূররানি পঠিত কবিতা দুটি নিম্নরূপ। ওপাশে বসত ♦ সালেম সুলেরী ======√√=====♥ ধরার ওপাশে এক দেশ, দেশের ওপাশে থাকে গেহ-- গৃহের ওপাশে সংসার, সেখানে বসত করে দেহ। দেহের ওপাশে খাড়া বুক, বুকের ওপাশে হাড়-ফ্রেম, ফ্রেমের ওপাশে-বাঁয়ে মন, সেখানে বসত করে প্রেম। প্রেমের ওপাশে থাকো তুমি, তোমার ওপাশে বুনো ছল-- ছলের ওপাশে ফের আমি, সেখানে বসত করে জল। জলের ওপাশে থাকে চোখ, চোখের ওপাশে ভুরু-চুল, চুলের ওপাশে কালো মাথা, সেখানে বসত করে ভুল। ভুলের ওপাশে থাকে স্মৃতি, স্মৃতির ওপাশে পোড়া ছবি ছবির ওপাশে ভাঙা ঘর, সেখানে বসত করে কবি। কবির ওপাশে চেনা কুয়ো, কুয়োর ওপাশে কলা গাছ, গাছের ওপাশে কালো দীঘি, সেখানে বসত করে মাছ। মাছের ওপাশে ঝোলে টোপ, টোপের ওপাশে ডাঙা-ঝোঁপ, ঝোঁপের ওপাশে ছিপধারী, সেখানে বসত করে লোভ। লোভের ওপাশে এক নারী, নারীর ওপাশে আমি মাছ-- মাছের ওপাশে দুখি জল, সেখানে বসত করি আজ। ♦ মাত্রাবৃত্ত নগদে ডাক এলে ♦সালেম সুলেরী ====[[[[[[[♦[[[[[[[[[ সকালে ফোন দিও, বিকেলে মন দেবো-- দুপুরে ভাবনার কিছুটা অবকাশে এড়িয়ে ভাত ঘুম বাজাবো মন-বাঁশী, সাজাবো মন-পাখি যেন সে ডেকে ওঠে প্রেমের পদাবলী, নগদে ডাক এলে। প্রভাত শিশুদের সকাল কিশোরের দুপুর তরুণের বিকেল যুবকের, গোধূলী যুবতীর বনানী সুগভীর সেখানে মোলাকাত সবুজ সংলাপে, ঘাসের শ্বাস ভরা উজাড় বন দেবো-- সকালে ফোন হলে বিকেলে মন দেবো। সূর্য শু’তে গেলে বিরহে আলো কাঁদে, আমারো শোয়া মানে স্মৃতিকে গুলে ফেলা, প্রবীণ চশমাতে ঝাপসা ভালোবাসা... বরং জেগে ওঠো ভোরের কাঁচা মন প্রেমের নবায়ন হোক না প্রতিদিন হোক তা জনে জনে অথবা একজনই, এ বেলা বুক করো ও বেলা বুঝে নাও প্রেমের খাঁচা-পাখি সালিশে খুঁজে নাও। নিজেকে নিবেদন, নিজেকে পণ দেবো সকালে ফোন দিও, বিকেলে মন দেবো... মনের পুঁজিগুলো সহজে লোন দেবো-- সকালে ফোন দিও বিকেলে মন দেবো। ♠ ♦সাত মাত্রার মাত্রাবৃত্ত 
আবার 'ফেসবুক লাইভ'-এ আমার সরবতা! আপনার দু'চোখ আজ একঘন্টা ধার দিন♦ সাসু আজ রোববার থাকছি 'কাব্যকথা ও সুরে'। বাংলাদেশ সময় রাত ১০টায়। ভারতে রাত সাড়ে নয়টায়। আর নিউইয়র্ক-টরন্টোতে রোববার সকাল ১১ টায়। সন্চালনায় 'ইলিশ-কাব্যকন্যা-খ্যাত' রাজিয়া পিংকি। আমাকে আমন্ত্রণ জানানো হয়েছে প্রধান অতিথিরূপে। অনেক অজানা প্রশ্ন আর কবিতার অনুরোধ..! ♦যুদ্ধবর্ষে শৈশবে ভারত পলায়নকালে গরুর গাড়িতে পদ্যচর্চার সূচনা.... ♦ মফস্বলের লিটলম্যাগ থেকে ঢাকায় বাণিজ্যিক ম্যাগাজিন সম্পাদনায় সাফল্য... ♦ ১৯৮৭-তে এরশাদবিরোধী 'জাতীয় কবিতা উৎসবে'র প্রস্তাবনা, আয়োজন-উদ্দীপনা... ♦ সৈয়দ হক, হুমায়ূন আজাদের বাঁধার মুখে শামসুর রাহমানকে আহ্বায়ককরণ... ♦ ২০০২-এ 'হলদিয়া উৎসবে' কবিতার পৃথক উৎসবের প্রস্তাবনা। স্মৃতিময় অংশগ্রহণ-উন্মাদনা.. ♦২০০৩-এ 'তিনবাংলা'র ঘোষণায় ভাষা মতিন, পাঁচ একুশে পদকপ্রাপ্ত..। এবং পাঁচ ভারতীয়... শ্যামল-অমৃত-অপূর্ব-রতনতনু-দীপ মুখার্জী ♦ ২০০২-এ 'অনিরুদ্ধ আশি' প্রতিষ্ঠা, ঢাকা-কলকাতায় স্মৃতিপ্রদ অনুষ্ঠান ♦'শামসুর রাহমান মনোনীত কবিতা' বিভাগে সর্বাধিক কবিতা প্রকাশ (বিচিত্রা-দৈনিকবাংলা) ♦ মধ্যপ্রাচ্য সফর নিয়ে আল মাহমুদের বয়ান অনুষ্ঠানে প্রধান অতিথি.. ♦ বৃটিশ রাজকবি টেড হিউজের দুর্লভ সাক্ষাৎকার। স্ত্রী কবি সিলভিয়া প্লাথের আত্মহত্যা প্রসঙ্গ ♦ হুসেইন মুহম্মদ এরশাদের কবিতা, বান্ধবী ও সন্তান রহস্য ♦ হুমায়ূন আহমেদের সঙ্গে যৌথগ্রন্থ প্রকাশ, রয়্যালিটি সমস্যায় পুনঃপ্রকাশ স্থগিত... ♦ আব্দুল্লাহ আবু সায়ীদের শিয়রে 'কবিতা হাতের পাঁচ' কবিতাসংগ্রহ ♦জয় গোস্বামী ও সুবোধ সরকারের যৌথগ্রন্থ প্রকাশের ব্যর্থ প্রচেষ্টা! ♦দেশ পত্রিকায় 'কবির লড়াই' বিষয়ে সুনীল-শক্তি ও শীর্ষেন্দু। তিন মহারথীর সঙ্গে 'দেশ-আনন্দবাজার' আড্ডা, ১৯৮৫.... ♦ সাহিত্য-সাংবাদিকতা ও কবিতা আবৃত্তি কর্মশালা। বাংলাদেশ-ভারত-প্রবাসবাংলায় নব নব অভিজ্ঞতা.. ♦ আশির দশকে বাংলা একাডেমি বইমেলাতেই ঘুমাতাম আমরা.... ♦ শাহজাদপুরে রবীন্দ্র বিশ্ববিদ্যালয় প্রতিষ্ঠায় 'তিনবাংলা আন্দোলনে' নেতৃত্ব ♦যথাতারিখে নজরুলের প্রয়াণ দিবস পালনে নব-আন্দোলন। চুরুলিয়ায় উল্টো-পাল্টা সমাধি দর্শন ♦ বঙ্গবন্ধু নয়, রবীন্দ্রনাথকেই শ্রেষ্ঠ বাঙালি বলতেন কবি নির্মলেন্দু গুণ... ♦ রাত ১১ টা থেকে আড়াইটায় 'শান্তিনিকেতন' দেখিয়েছিলেন পঙ্কজ সাহা... ♦ নিউইয়র্কে কবি শহীদ কাদরী যাঁদের 'কবি-প্রতিবন্দ্ধি' বলতেন! উল্লেখ্য, সাহিত্যের 'ফেসবুক লাইভ'-এর শুরু আমাদের হাতেই। করোনা না আসা ২০১৭ সালের মে মাস থেকেই। 'বিশ্ব মা দিবস ও আসাম-শিলচর ভাষাদিবসে'র অনুষ্ঠানদ্বয়। 'তিনবাংলা' সারা পৃথিবীর দেশপ্রেমিক লেখকদের এক করেছিলো। আজকের অনুষ্ঠানেও সকলের দুটো চোখ ধার চাই। সঙ্গে থাকবেন তিন প্রতিভাশীল তারুণ্য-- তিন প্রান্ত থেকে। বাংলাদেশ-ভারত ও প্রবাসবাংলা'র বিশিষ্ট কবি, বাচিকশিল্পী, কন্ঠশিল্পী। আসুন, 'ফেসবুক লাইভে' স্মৃতি কুড়াই, হৃদয় জুড়াই। ♦ সাসু, নিউইয়র্ক, রোববার, জুন ০৬, ২০২১
 নিউইয়র্কের সাতজন মুক্তিযোদ্ধার সাক্ষাৎকার ছেপেছিলো প্রবাসের এক সাপ্তাহিক। একাধিক সাংস্কৃতিক সংগঠন তাদের সংবর্ধনাও দিয়েছিলো। সম্প্রতি নিউজব্যাংক/সাদাকালো'র ঢাকা ব্যুরো প্রকৃত তথ্য নিয়েছে। দেখা গেছে সাত মুক্তিযোদ্ধার পাঁচজনই অ-যোদ্ধা। সনদবিহীন তবে চেতনার সঙ্গে আছেন। একজনের সহোদর মুক্তিযোদ্ধা, বিএনপির এমপিও ছিলেন। ♠ উল্লেখ্য, 'সাদাকালো' সাড়ম্বরে বেরুচ্ছে নিউইয়র্ক থেকেও.. ♦
শহর হাসে পাপে-ত্রাসে! ♦ সালেম সুলেরী উন্নয়নের মহান ঢাকা, জলের তলে কেবল চাকা? ডুবছে যেন পুরোই গাড়ি, মেট্রোরেলে অহংকারী... হায়রে আমার রাজধানীটা শুনছে নানান 'রাজ-বাণী'টা, সাজছে নানান অলংকারে, বদ্ধ এখন অহং ভারে, শ্বাস নিতে আজ কষ্ট বড়ো, যার যা খুশি নষ্ট করো। গাছ কেটে সাফ-- বাঁধ মানে না, পল্লীবাসীর সাথ জানে না, নগরীকেই-- সাজের বহর, অতি সাজেই নষ্ট শহর! যায় না বাজেট মফস্বলে কাজ-কমিশন ছলে-বলে, রূপের বাহার অবয়বে, গ্রামকে বাণী-- হবে হবে! দিন কেটে যায় অভিশাপে, শহর হাসে ভরা পাপে! শতাব্দী ও একুশ সালে হায়রে ঢাকা কি বেহালে.... উন্নয়নের ফাঁপা জালে জলের সাঁতার তালে তালে! ♦ স্বরবৃত্ত # নিউইয়র্ক, জুন ২০২১
মন্ত্রি তোমার মোবাইল কোথায়? ♦ সালেম সুলেরী মন্ত্রি তোমার মোবাইল কোথায়? দিন-দুপুরে অপহরণ! ছিনিয়ে নেয়া বলৎকরণ! সান্ত্রী-সেপাই কী জাত ধরণ! লজ্জা-শরম, শ্রী-জাত মরণ। পূণ্যভূমির মন্ত্রি তুমি > শুন্য করো চূর্ণ ভূমি। মন্ত্রি তুমি রাষ্ট্রসম, উড়্ পতাকার শ্রদ্ধাতম, নির্ভরতার শীর্ষক্রমও, শেষ ভরসার শ্বাসওতম। কেমন করে পরাভূত-- লুটকারীরাই ত্রাস ও যমও। কী থাকে আর সাধারণে ভরসা বা আস্থাসম! পুলিশ প্রধান-- পদে আছেন? খবর রাখেন? জাতিসংঘ বাহিনীতে সন্দেহ আজ-- সভা ডাকেন! সু-শাসনের বেহাল দশা, রডের বদল বাঁশের বেড়ি, সেতু-সড়ক যাচ্ছে ধ্বসে, অকুস্থলে ডান্ডা-বেড়ি! ছয়শো টাকার বালিশ বেঁচে ছয় হাজারে বাজার মাতায়, আড়াইশতে'র সূঁচে নাকি পঁচিশ হাজার দরটা হাতায়... কী কল্পনা মন্ত্রি তোমার-- কী বেদনা ব্যর্থ মাথায়, হঠাৎ মোবাইল ছিনিয়ে নিলো-- লাজ ইতিহাস লিখলে খাতায়। বিজয় নামের যে সরণী-- দেশের সেরা রাজধানী-পথ অভাব নামের স্বভাব এসে পথের ওপর হাতছানি-রথ, প্রশ্ন কে কার-- লক্ষ বেকার দেখার কথা দেখছেনা ঠিক, মিডিয়াতে সুবিধাবাদ, পাহাড় কেনে ছ’সাংবাদিক! ব্যর্থ হলে দ্ব্যর্থ মনে পদত্যাগের নেইতো প্রথায়-- মন্ত্রি তোমার মান-ক্ষমতার অপহৃত মোবাইল কোথায়? ♦ স্বরবৃত্ত, নিউইয়র্ক, জুন ২০২১
জন্ম যাঁদের মহান মে'তে ♦ কাজী নজরুল ইসলাম =======√√======√√=======√√=======√√== নজরুল ও স্ত্রী প্রমীলা'র 'উলট-পালট' সমাধিদর্শন # জন্মভিটে আসানসোল-চুরুলিয়া দেখার পদ্যবর্ণনা ॥ প্রমীলামন্চে'র উদ্বোধনীতে-- নজরুলকাব্যের ওপর আমার কবিতা ♦ সালেম সুলেরী কবি নজরুলের পৈতৃকভিটা-- ভারতবাংলা'র আসানসোলের চুরুলিয়ায়। জন্মতিথিতে সেখানে প্রতিবছর 'প্রমীলামন্চ ও নজরুল মেলা' হয়। ১৯৭৮ থেকে চলছে এই বার্ষিক আয়োজন। ৭ দিনব্যাপী চলে কবিতা-গান-কারুপণ্য প্রদর্শনী। আমরা তাতে প্রথম আমন্ত্রিত ছিলাম ২০০৪ সালে। আমরা মানে বাংলাদেশের পাঁচ প্রবীণ-তরুণ কবি। সর্বকবি আসাদ চৌধুরী, একুশে পদকপ্রাপ্ত ব্যক্তিত্ব। সালেম সুলেরী, কবি-সম্পাদক, তিনবাংলা’র গ্লোবাল সভাপতি। আসলাম সানী, বাংলা একাডেমি পদকপ্রাপ্ত পদ্যকার। আনজির লিটন, শিশু একাডেমি’র সাবেক পরিচালক। বাংলা একাডেমি পুরস্কারপ্রাপ্ত শিশুসাহিত্যিক, সাংবাদিক। বাদল চৌধুরী, কবি, সাতদিন-পদক্ষেপ-এর কর্ণধার। বাংলা ১১ জৌষ্ঠ বা গ্রেগরিয়ান মে মাসের শেষ সপ্তাহ। প্রচন্ড গরম আর দাবদাহে মাতাল পরিস্থিতি। কিন্তু তাপদাহ আমাদের কাঁবু করতে পারেনি। উদ্বোধনীর পর সূচনাপর্বে কবিতা পড়েছিলাম। নজরুলের কাব্যকর্মের নাম-বিবরণ দিয়ে লেখা পদাবলি। ব্যাপক প্রশংসা পেয়েছিলো সচেতন মহলে। পাঁচজন উপাচার্য প্রধান অতিথি ছিলেন পাঁচ দিন। তিনজন রাজ্যমন্ত্রিও পারিষদসহ যোগ দেন। তবে ওনারা ছিলেন অনুষ্ঠানসমূহের বিশেষ অতিথি। রাষ্ট্রপতি পদকপ্রাপ্ত ড. সুশীল ভট্টাচার্য ছিলেন নজরুল একাডেমির সভাপতি। নজরুলের ভ্রাতুষ্পুত্রদ্বয়ও ছিলেন অন্যতম সংগঠক। লেখক-গায়ক সুবর্ণ কাজী আমাদের আমন্ত্রণ-সমন্বয়ক। ভীষণ সমাদর করেছিলো চুরুলিয়ার নজরুল পরিবার। প্রধান একটি বিষয় বিশেষ তাৎপর্যপূর্ণ। নজরুল সেখানে জন্ম নিলেও সমাধি বাংলাদেশের ঢাকায়। স্ত্রী প্রমীলা কুমিল্লার কিন্তু চিরনিদ্রায় ভারতবাংলা'র সেখানে। এই 'ওলট-পালট' সমাধিকরণ বিষয়ে আমার তথ্যবহুল নিবন্ধ রয়েছে। উল্লেখ্য, নজরুলের প্রখ্যাত দুই নাতনীই আমরা পুরনো বন্ধু। কাজী সব্যসাচী-কন্যা ঢাকাবাসী খিলখিল কাজী। কাজী অনিরুদ্ধ-কন্যা মার্কিন-প্রবাসী অনিন্দিতা কাজী। দুজনই সৌম্যদর্শনা, গায়িকা, গবেষকও। 'ও মন রমজানের ঐ রোজার শেষে এলো খুশির ঈদ।' বাঙালি মুসলমানের চিরজীবী গানটি নজরুলের কথায়-সুরে। এর প্রধান গায়ক ছিলেন নজরুলবন্ধু কন্ঠরাজ আব্বাসউদ্দীন। মূলত ওনার জোর চাপে-আহ্বানেই নজরুল গানটি বেঁধেছিলেন। পারিবারিকভাবে আব্বাসউদ্দীনের জীবনসঙ্গী আমার বড়ো ফুপু। আব্বার বড়ো বোন, কবি লুৎফুন্নেসা আব্বাস (১৯১৪-২০০৩)। এই যোগসূত্রের কারণেও আমার নজরুলপাঠ বহুদাবিস্তৃত। চুরুলিয়া-আসানসোলকে সেবার একপ্রকার মুখস্তই করেছিলাম। এ বিষয়ে স্মৃতিনিবন্ধে বিস্তারিত রয়েছে। তবে গেলাম-- কবির স্মৃতিবাড়ি গিয়ে কবিতা লিখবো না! তাকি এই 'কলমবাজ' কবিজনমে হতে পারে! প্রথমত অগ্নিগর্ভ মাটি, পরিবার, নিকটজনদের সাথে আলাপন। অনুভবে, স্মৃতিপলে বিদ্রোহী কবির ছায়ারাজি। এবং চুরুলিয়াতেই চললো আমার কলমবাজি। শিরোনাম : ‘মাটির চেয়ে মহা-নজরুল’। উল্লেখ্য, কবি নজরুলের জন্ম ২৪/২৫ মে, ১৮৯৯ (বাংলা ১১ জৈষ্ঠ অনুসারে)। দেহাবসান ঢাকায়, ১৯৭৬-এর ২৯ আগস্ট। মাটির চেয়েও মহা-নজরুল ♠♦সালেম সুলেরী চুরুলিয়ায় গিয়েছিলাম আসানসোলের পথে, কবির ভিটায় মা-মাটিকে পরখ করার ব্রতে। কবি মানেই বাংলা ভাষার কাব্য-গানের রাজন, নূরু মিয়া, দুখু মিয়া, বাহারী চুল, সাজন... গিয়েছিলাম জৈষ্ঠ মাসেই, জন্ম জয়ন্তীতে, কবির নামে বিশাল মেলা, আরশিতে-পড়শিতে, প্রমীলা তার স্ত্রী ছিলেন, কবরখানার পাশে ভক্তি-গীতি, কাব্য-বয়ান উচ্ছ্বাসে উল্লাসে। গরম মানে সেকি গরম, আম পাকারও অধিক! আমরা ক’জন অনুজ কবি এদিক থেকে ওদিক- খুঁজেছিলাম কবির নাড়ী, আদি বাড়ির ঘ্রাণ, গাঁ-মাটিতে কবি গড়ার কিই সে উপাদান! সেই মক্তব, যাত্রা-লেটো, রুটির দোকান শৈশব- সবকিছু তো খুব সাধারণ, ইতিহাসের ঐ সব...। আসাধারণ বিষয় হলো- ঢের প্রতিভার ফুল, মাটির চেয়েও মহান তিনি-- বিদ্রোহী নজরুল। √ স্বরবৃত্ত # ♠♦ নজরুল ও আদি-অনাদি ♠♦ সালেম সুলেরী জন্ম আর মৃত্যুর বাঁধনে এক অদ্ভূত অভূত সেতুবন্ধ- বর্ধমান চুরুলিয়া থেকে ঢাকার বৈভবী বিদ্যাতীর্থে, সদ্যমুক্ত বিশুদ্ধ বাংলাদেশে সীমানার দুই পাশে, প্রত্যন্ত প্রবাসে অসীম সাহসে এখনও শাসন করো অগ্নিবীণা-ছোঁয়া রাজ্যপাট। সাম্যবাদ-সর্বহারার ভাঙার গান; রুদ্রবীণার ঝংকারময় কবিতা-প্রলয় শিখা ! তাতে ফের পাখার বাতাস, এই যে বিপ্লব বাতায়ন কোমলে-মধুরে-শিল্পে বরফ গলার জাদুমন্ত্রে, স্নিগ্ধ স্বরলিপি হয়ে দোলালে দোলন চাঁপা, ছায়ানট, পূবের হাওয়া। ঝিঙে ফুলের শৈশবে, রুটি-ডলা লিচুতলা লেটো-ভোলা মাভৈ মাভৈ সব হৃদয়বৃত্তির চিত্তনামা, শিউলিমালা বা মধুমালা-গীতা শতদল-সঞ্চয়িতা, সুসংহিতা জীবনে না মেলা অংকে অংকিত মরু-ভাস্কর, রাজবন্দীর জবানবন্দী - এবার তোমাকে বলি কবি নজরুল-- দারিদ্র্য ও মৃত্যুক্ষিদে চিনতে বলেছো, আমরা চিনেছি, স্বাধীনতার লাগাম ধরে রাখা ভগবানকে তাড়াতে বলেছো, আমরাতো হারাতে পেরেছি সেইসব দানব অন্ধকারকে৷ আমাদের করতলে মুক্তিযুদ্ধের বিষেরবাঁশি, বিজয় পতাকা আমাদের মুক্ত চোখে রুদ্র মঙ্গলের স্বপ্ন, গুলবাগিচার শতদল- ছুঁতে চাই কিন্তু রিক্তের বেদন, কুহেলিকা, চক্রবাক, দুর্দিনের যাত্রী তারাও মননে বাঁধনহারা, বারবার ফিরে ফিরে আসে। সন্ধ্যা’র জিঞ্জির, চোরের চাতক দেখো নতুন সংস্করণে ধুমকেতু হয়ে আসে আর পাঠ করে দারিদ্র্রের শাশ্বত কবিতা। সৈনিকত্বে বিবমিষা, মান্ধাতার বিষ-তৃষা। আমরা জিতেও হেরে যাচ্ছি নজরুল, কি অক্ষয় সেতুবন্ধ সুরক্ষায় কি সমৃদ্ধি নদী-গ্রাম ভূ-রক্ষায়... পুড়িব একাকী বলে কাঁদলে অথচ দেখো - একযোগে পুড়ছি সবাই । মুক্ত বাংলায় এসে-তো দেখলে-- অবমুক্ত হলোনা কণ্ঠের ব্যামো-ব্যাধি, আজ শুধু, তুমি আর তোমার অর্জন পর্যন্তই আছি-- দারিদ্র্য-মহান স্বর্গে আদি এবং অনাদি... আছি এ জাতির ইতিহাসকাঁদা বীর, হে উন্নত মমশির। √ অক্ষরবৃত্ত # ♦ সাসু, নিউইয়র্ক 
জন্ম যাঁদের মহান মে'তে ♦ বিশ্বকবি রবীন্দ্রনাথ ঠাকুর =====√√=====√√======√√=====√√======√√ বাংলাদেশে'র শাহজাদপুরে 'তিনবাংলা' প্রস্তাবিত 'রবীন্দ্র বিশ্ববিদ্যালয়' যেভাবে বাস্তবায়িত হলো নিউজব্যাংক ॥ রবীন্দ্র স্মৃতিসিক্ত শাহজাদপুর কুঠিবাড়ি রূপ নিলো বিশ্ববিদ্যালয়ে। ২৫ বৈশাখ ১৪২২, মে ০৮, ২০১৫ থেকে। প্রস্তুতিমূলক কার্যক্রমের উদ্বোধন করেন প্রধানমন্ত্রী শেখ হাসিনা। এজন্যে সাধুবাদ জানিয়েছে 'তিনবাংলা' সেতুবন্ধ সংগঠন। উল্লেখ্য, সেখানে বিশ্ববিদ্যালয় প্রতিষ্ঠার দাবিটি ছিলো দীর্ঘদিনের। ২০১১ সালে 'তিনবাংলা'র আয়োজনে দাবিটি জোরালো হয়ে ওঠে। বাংলাদেশ-ভারত-প্রবাসবাংলার লেখক-সংস্কৃতিসেবীদের সংগঠন 'তিনবাংলা'। রবীন্দ্রস্মৃতি ও সম্মানে আয়োজন করেছিলো বিশাল সম্মিলনীর। শাহজাদপুর কুঠিবাড়ির এই আয়োজনে শিক্ষার্থীরাও অংশ নেয়। তিনবাংলা'র সম্মেলনটি উদ্বোধন করেন দু'বাংলা'র দুজন প্রবীণ লেখক-ব্যক্তিত্ব। একজন ভারতের খ্যাতিমান প্রবীণ কবি আশিস সান্যাল। রবীন্দ্র গবেষক ও 'বিশ্বকবিতা উৎসব কমিটি'র সভাপতি তিনি। অন্যজন বাংলাদেশের জাতিসত্বার কবি মুহম্মদ নূরুল হুদা। একুশে পদকপ্রাপ্ত ও 'রাইটার্স ক্লাবে'র সভাপতি। সভাপতিত্ব করেছিলেন কবি-কথাকার সালেম সুলেরী। 'তিনবাংলা' বিশ্ব সংগঠনের গ্লোবাল সভাপতি তিনি। ভারতবাংলা'র প্রতিনিধিত্বশীল কবি-লেখক ও সংস্কৃতসেবীরা অংশ নেন। সম্মানিত অতিথি > 'মহাদিগন্ত' সম্পাদক কবি ড. উত্তম দাস (২০১৩ সালে প্রয়াত)। শুদ্ধতার কবি মৃণাল বসু চৌধুরী। কবিসম্মেলন সম্পাদক ও সেতুবন্ধের কবি শ্যামলকান্তি দাশ। খ্যাতিমান পদ্যকার অপূর্ব দত্ত (প্রয়াত), দীপ মুখোপাধ্যায়। আসামের কবি-সম্পাদক চন্দ্রিমা দত্ত। ছিলেন কলকাতার অধ্যাপক মালবিকা দাশ, ড. মেঘনাদ ঘোষাল। সরকারের পক্ষে ছিলেন শাহজাদপুর উপজেলা নির্বাহী কর্মকর্তা। স্থানীয় লেখক ও উদ্যোক্তা অধ্যাপক মালিথা প্রমুখ। কবি ফেরদৌস সালাম, সরদার ফারুক সঞ্চালনা ও সমন্বয়ে ছিলেন। এই আয়োজনেই বিশ্ববিদ্যালয়ের প্রস্তাবনাটি প্রথম আলোচনায় আসে। সম্মিলনে সভাপতি কবি সালেম সুলেরী যুক্তিপূর্ণ বক্তব্য রাখেন। বলেন রবীন্দ্রনাথ এখানে সাতটি বছরের বহুমূল্য সময় কাটিয়েছেন। সিরাজগঞ্জ জেলাটি উপমহাদেশের এক মহাস্মৃতিপ্রদ এলাকা। বাংলাদেশ-ভারত-পাকিস্তানের তিন জাতির পিতা এখানে সফরে এসেছিলেন। ভাসানী-সিরাজী-তর্কবাগীশ-যাদবচন্দ্র-ভাষামতিন-মনসুর আলীর জন্মধন্য এলাকা। রবীন্দ্র-নজরুল-আব্বাসউদ্দীন স্মৃতি প্রদীপ রেখে গেছেন। এমনকি নেতাজী সুভাষ বোস, ধনকুবের বিড়লাও এখানে অতিথি হয়েছিলেন। শাহজাদপুরের রবীন্দ্র কাচারীতে অনেক সাহিত্য সম্পদের জন্ম। জনাব সুলেরী বলেন >> পাশেই ধাবমান মহানদী যমুনা। শিক্ষা-সংস্কৃতি-সৃষ্টিশীলতার চমৎকার পরিবেশ। পুরনো-নতুন অবকাঠামোও দর্শনীয়। রয়েছে প্রয়োজনীয় ভূমির ব্যবস্থা। এমন একটি স্থানেই একটি বিশ্ববিদ্যালয় প্রতিষ্ঠিত হতে পারে। আর তা হতে হবে 'বিশ্বকবি রবীন্দ্রনাথে'র নামেই। প্রশাসনকে অনুরোধ করি, প্রস্তাবনাটি প্রক্রিয়াকরণের। স্থানীয় উপজেলা নির্বাহী কর্মকর্তা এতে সাড়া দেন। বলেন, যথাযথ কর্তৃপক্ষের নিকট প্রস্তাবটি পাঠানো হবে। সমবেত কবি-লেখক-সংগঠক-সংস্কৃতিসেবীরা প্রস্তাবকে সমর্থন দেন। ঢাকা ও বিভিন্ন এলাকা থেকে শিক্ষার্থীরাও এতে যোগ দিয়েছিলো। তাদের বক্তব্য ছিলো, আমরাও এখানে বিশ্ববিদ্যালয় চাই। 'তিনবাংলা'র গান-কবিতা ভ্রমণ সম্মিলনকে ধন্যবাদ। কারণ আমাদের প্রাণের দাবিটি আজকে প্রস্তাবিত হয়েছে। উল্লেখ্য, আন্দোলনের ফসল হিসেবে প্রতিষ্ঠা পায় 'রবীন্দ্র বিশ্ববিদ্যালয়'। বিশ্বকবির জন্ম ০৭ মে ১৮৬১, দেহাবসান ০৭ আগস্ট ১৯৪১।♠
জন্ম যাঁদের মহান মে'তে ♦ কবি শাহীন রেজা আশি দশকের কবিসতীর্থ শাহীন রেজা। পেশাজীবনে বরাবর মিডিয়ামুখর। কন্সাল্টিংকর্ম রয়েছে অর্থ-বিনিয়োগ খাতে। তবে জীবনকে নিয়োগপত্র দিয়ে রেখেছে সাহিত্যসেবার। সাম্প্রতিককালে সে মাঠে এখন সার্বক্ষণিক চাষী। আল মাহমুদ, ফজল শাহাবুদ্দীন গোত্রের 'তাবে-তাবে-ঈন'! হলেও, বাংলাদেশ, ভারতবাংলা, প্রবাসবাংলা'য় যুগপৎ সক্রিয়। কবিপত্নীও কাব্যকলার অনবদ্য সৃষ্টিকন্যা। ২৯ মে কবি শাহীন রেজা'র প্রিয়দিন-জন্মদিন। সেতুবন্ধ সংগঠন 'তিনবাংলা'র দিগন্তপ্রসারী শুভেচ্ছা। সবান্ধব, সপরিবার শুভকামনা, শুভাশিস। সালেম সুলেরী ♣ গ্লোবাল সভাপতি, তিনবাংলা {বাংলাদেশ-ভারত-প্রবাসবাংলা'র সেতুবন্ধ বিশ্বসংগঠন}
একাত্তুরে বয়েস বা সুযোগ থাকলেও অনেকে মুক্তিযুদ্ধ করেননি। এমন একজনকেই বাংলা একাডেমি'র নতুন মহাপরিচালক করা হোক। কারণ অমুক্তিযোদ্ধারাই একাডেমি'র শীর্ষ পদে আসীন হন। মুক্তিযোদ্ধা হয়েও কবি রফিক আজাদ সেখানে টিকতে পারেন নি। এবারও পুরনো ধারার ব্যত্যয় হবে না আশাকরি। যদিও নিয়োগ পেয়েই সভাপতি / মহাপরিচালক সেই শ্লোগানটিই দেবেন।..... জয় বঙ্গবন্ধু, জয় বাংলা, জয় মুক্তিযুদ্ধের চেতনা...♦ সাসু, নিউইয়র্ক
সমুদ্রাঘাত ‘ইয়াস’ ও তার পিয়াস ♦ সালেম সুলেরী জলের পাগলামোয় ভাসলো কলকাতা টিভির মাইক্রো, সমুদ্রবন্দর দীঘা থেকে হাজার হাজার বিঘা শুকোন ভূমিতে আজ জলভরা নদী, ঘূর্ণিঝড়ের তান্ডবে, জলোচ্ছ্বাসে, দেড়শ'টি কাঁধ ভেঙে গেছে সমূহ বাঁধের। মৃত্যুকে দু’হাতে মুঠোবন্দি করে সমানে কাঁদছে মিডিয়া'র প্রিয়মুখ-- সুচন্দ্রিমা। আশ্চর্যজনকভাবে বেঁচে থাকবার বিষ্ময়বার্তাটি লাইভে প্রধান সংবাদ...। তেরো হাজার মাইল দূরের নিউইয়র্কে আমিও কাঁদছি। রাত চলে গেলো পূর্ণিমাতলে নিদ্রাবিহীন, দীঘা’র অতিথি কক্ষটিকে বাঁচানো গেলো কি? ইলিশ উৎসবে গিয়ে উদ্বোধন শেষে ঊনত্রিশ মাস আগে কি যে আড্ডাবাস, অবকাশ, পূর্ব মেদেনীপুরের থেকে ছুটে আসা, সর্বকবি ও রাজনীতিক অমৃত মাইতি, মণিশংকর, শিলিগুড়ি থেকে সংখ্যালঘু নেতা রফিকুল ইসলাম, বঙ্গোপসাগর, টেকনাফ থেকে চৌধুরী বাবুল বড়ুয়ারা, সাকিল আহমেদে’র আয়োজনে শতাধিক কবি-- পরিযায়ী ইলিশের জন্যে সে কি আকুলতা... মাছেরা কেমন থাকে নির্মম সমুদ্রাঘাতে? 'দু’হাজার বারো' মনে পড়ে-- দীঘা আর উড়িশ্যায় কবি আসাদ চৌধুরীসহ আমাদের সদল সফর, এখন মাতাচ্ছে সব মাতাল জলেরা-- ইয়াস, আম্ফান, জান বাঁচানোর সপ্রাণ সুচেষ্টা সমুদ্রঘেঁষা পশ্চিমবঙ্গে। আহা, চল্লিশ লাখের বেশি মানুষ স্থানান্তরিত। নামখানা, কাকদ্বীপ, বকখালি-- সেই যে সুন্দরবন-- আরেকবাংলা থেকে দেখতে গিয়েছিলাম, সঙ্গে কবিতা উৎসব-- সৌমিত-সৌগত... শরৎ-সুমন কাব্যসৎ সতীর্থ বন্ধুরা আজ শব্দশ্বাস ছেড়ে জলাবাসে বেপরোয়া কাৎরাচ্ছে। আবহাওয়া দপ্তরে, নবান্নে'ও মাননীয় গভর্নর, দিনরাত মাননীয় মুখ্যমন্ত্রী ‘খেলা হবে’ বলে সমুদ্রাঘাতের প্রতিকূলে খেলছেন। একবার ভোট ভোট খেলা, করোনা মোকাবেলা'য় অস্থির বেলা-অবেলা, হে মহান প্রভুবর-- কারাগারে কাঁদছে ক্ষমতাধর, কেনো এতো ক্রন্দন-উৎসব-- সাধারণে কেনো এতো কষ্টপাত, নিয়তি কঠোর! ব্যথার জঠর। সমুদ্রে মঙ্গল জানি, কে তারে করেছে গর্ভবতী, জলবায়ু উষ্ণতায় কী উন্মত্ততায় উগ্রতায় ঢেউ-স্রোত উচ্চতায় শান্তিকামী মানুষের দরজায় দরজায় সমুদ্রাঘাত এসেই ঘন ঘন গর্জায়, গর্জায়... আহারে মানুষ-প্রাণ বসতি-সন্তান কেনো তার ঘন ঘন ঘর যায়, ধড় যায়, বেকুব পর্যায়! ♦অক্ষরবৃত্ত, নিউইয়র্ক মে ২০২১
'হাসিনা দিবসে' রোজিনা পুড়েছে ♦ সালেম সুলেরী আমিন আমিন ছুম্মা আমিন, চুম্মা দেয়া রায়ে জামিন হলো বোন রোজিনা’র, হাসলো বাংলা মা’য়ে। স্বাস্থ্য খাতের আস্ত অবাধ দুর্নীতি যম, ভূত, মিডিয়াতেই সাহস করে ছাপতো পত্রদূত। প্রথম আলো’র প্রথম সারির সেই রোজিনা ইসলাম, তাকেই ধরে প্রশাসনে বললো-- এবার পিষলাম। পিষলো আহা মন্ত্রণালয়, ঘন্টা পাঁচের আটক তথ্য দেয়া'র নাম করে ফের তথ্যচুরির নাটক। ফাঁদেই ফেলে ভরলো জেলে, মে সতেরো-- ভীতির দিনটি ছিলো শেখ হাসিনা'র স্বদেশ ফেরত স্মৃতির। ভোট ও ভাতের অধিকারের প্রতিশ্রুতি দিয়ে, রাজনীতিতে সক্রিয়তা, ক্ষমতা সমঝিয়ে-- শেখ হাসিনার চলছে লড়াই, গণতন্ত্রের বড়াই-- হঠাৎ করে 'রোজিনা কেস্'-- তপ্ত বিরোধ কড়াই। এই রোজিনা-- সেই রোজিনা, স্বর্ণপদক নিয়ে রাষ্ট্রকে সে ডুবিয়ে ছাড়ে-- তথ্যে চুবিয়ে, বিদেশিদের যুদ্ধপদক-- স্বর্ণে ছিলো খাদ-- ১৬ আনার স্বর্ণপদক-- তেরো আনাই বাদ, চুরির মহাহিড়িকটা'কে মিডিয়াতে ফাঁস, সুযোগ বুঝে প্রশাসনও আটকাতে চায় শ্বাস। কিন্তু সকল মিডিয়া আর মানুষ সচেতন, প্রতিরোধে প্রতিবাদে গড়েছে বন্ধন। লড়েছে তাই-- সরেছে সাঁই-- দুর্নীতিবাজ ভূতে-- জামিন দিয়ে তামিল করে বিরাগটা এক ফুঁতে। একশ'ত ষাট ঘন্টা জেলে, বিরোধ পৃথিবীতে, জনগণই বাড়ালো চাপ হিতে বিপরীতে। এর পরে ফের কি শুনানী, পাসপোর্টও আটক, দুর্নীতি কি থামবে এবার, থামবে কারা-নাটক? শেখ হাসিনা'র দিবসটিতো 'জেল-রোজিনা'য় সাবাড়, ও মিডিয়া, গণতন্ত্র-- ফিরবে কি সুখ আবার? ♦ স্বরবৃত্ত ॥ নিউইয়র্ক মে ২০২১
পুরো রমজান মাসের সবগুলো রোজাই করেছি। তারাবির নামাজ পড়েছি বাসাতে বা অন্যত্র। শাওয়াল মাসের ছয়টি নফল রোজাও শেষ। নিউইয়র্কে করোনার কড়াকড়ি শিথিল হয়েছে। ভাবলাম এবার জুম্মার নামাজ মসজিদে গিয়ে সারি। ম্যানহাটনের নতুন আবাসিক এলাকার মসজিদে গিয়ে অবাক। নির্দিষ্ট আসন পূরণ হওয়ায় দরোজা বন্ধ। সামাজিক দূরত্ব প্রতিপালনে কর্তৃপক্ষ সজাগ। কি আর করা-- শেষ ভরসা প্রিয় 'জ্যাকসন হাইটস'। জুম্মার দ্বিতীয় জামাত দুপুর আড়াইটায়। দীর্ঘ বিরতি বাদে আয়েশ করে পবিত্র জুম্মা মুবারক। ছয়টির স্থলে শাওয়ালের সাতটি রোজা'রও সমাপ্তি। একটি বেশি করেছি যদি কোনোটি বাতিল হয়ে যায়! নিউইয়র্কে রোজা রাখতে আমার কখনও ক্লান্তি লাগে না। সবগুলো ভালোয় ভালোয় হলো বলে হৃদয়ে পরম পরিতৃপ্তি। আঠের বছরের সন্তান--- সিয়াম সুলেরীও রোজা করেছে সব! ♠ ♦ সাসু, নিউইয়র্ক, মে ২০২১ #
আমার 'বইবন্ধু' শিল্পী-লেখিকা জেমরিনা'র আজ প্রিয়দিন-জন্মদিন ♦ সালেম সুলেরী আশির দশকে ঢাকার 'আর্ট কলেজ-কাঁপানো' প্রাণবন্ত তরুণী। হতে তুলি, পটচিত্র, কন্ঠে গান আর ঝুলিতে পদ্য। মিঠে মিঠে ছড়াও শোনাতো সাহিত্য সভায়। প্রগতিশীলদের সংগঠন 'চাঁদেরহাট'ও পেতো খাপখোলা সঙ্গ। বন্ধুরা ঢাকার বাসায় গিয়ে হাড়ি খুলে খেতো ভাত। অনুজ লেখক-চিত্রশিল্পী রফি হকেরা সে কাজে ছিলো 'হিরো'! না, আমার সঙ্গে জেমরিনা'র তেমন অন্তরঙ্গতা ঘটেনি। হয়তো জুনিয়র ছিলো বলে দূরত্ব বা দেয়ালও ছিলো। অনেকটা 'ভাসুর-বধুর' অম্লমধুর সম্পর্কও। আমার একটি বই-এর প্রকাশনা অনুষ্ঠানে ঘটলো তেমনটি। নিজের লেখা ছড়া পড়ার ডাক পেলো জেমরিনা। কিন্তু কোনওমতে সন্চালক সফল হতে পারলো না। জেমরিনা'র বিনয়-- 'যেখানে সুলেরী ভাই, বাঘা ছড়ালেখক। আমি কোন্ লজ্জায় এখানে লেখা পড়বো!' উল্লেখ্য, একদা 'জেমরিনা বিনতে আলী' নামে পদ্য লিখতো। ছোট গল্পেও মিষ্টি বাক্যের সৃষ্টিকন্যা ছিলো। বছর পাঁচেক আগে দেখলাম ফেসবুকে পোস্ট। আমার সদ্যপ্রকাশিত 'বইবন্ধু' গ্রন্থের প্রচ্ছদ। জেমরিনা লিখেছে >> "রকমারী থেকে কিনেছি পাঁচ কপি। ছড়ায়-রেখায় দারুণ লাগছে সালেম সুলেরী'র পদ্য। আমি একটি স্কুলে পড়াই, ছবি আঁকা শেখাই। 'বইবন্ধু' শিক্ষার্থীদেরও পড়াবো, শেখাবো। প্রিয় পাঠক, পারলে আপনারাও কিনুন, পড়ুন। আশাকরি ভালো লাগবে, ঠকবেন না।" চলমান মে' মাসেই ফোন পেলাম সম্মানিত প্রকাশকের। তিনি পল্লীকবিপুত্র খুরশীদ আনোয়ার জসীমউদ্দীন। পল্লীকবি প্রতিষ্ঠিত 'পলাশ প্রকাশনী'র বনেদী কর্ণধার। উৎকন্ঠা ছড়ানো কন্ঠে বললেন >> "বড়ো বিপদে আছি। পরিবেশক 'রকমারী ডটকম' বারবার তাগাদা দিচ্ছে। আপনার 'বইবন্ধু' আগেই ফুরিয়ে গেছে। 'যুদ্ধে জেতা দেশ' বইটিরও কপি শেষ। জরুরী ভিত্তিতে বই দিতে হবে কিন্তু কোন স্টক নেই। এগুলোর পুনঃমুদ্রণে বা নতুন সংস্করণে যেতে হবে। যা করবেন তাড়াতাড়ি জানান, পরিবেশকেরা অস্থির।" বললাম, "করোনা পরিস্থিতি স্বাভাবিক না হলে ছাপবেন কি করে। খানিকটা ধৈর্য ধরুন, পান্ডুলিপি একটু সংশোধন করবো। পাঠকদের মতামত বা পরামর্শও নিতে চাই।" এমন কথা বলতে গিয়ে প্রিয়পাঠক জেমরিনা'কেও মনে পড়লো। প্রায় পাঁচ বছর হলো কোনপ্রকার যোগাযোগ নেই। তখন, জেমরিনা'র স্বামী সরকারের সম্মানিত যুগ্ম সচিব। টাঙ্গাইলের শ্বশুরবাড়িতে একটি শিল্পীত বাড়ি বানাচ্ছিলো। সহসা অ্যামেরিকায় আসা হবে বলে শুনেছিলাম। ২২ মে সেই নন্দিত নারী জেমরিনা'র প্রিয়দিন-জন্মদিন। শুভেচ্ছাঞ্জলির ভান্ডার দিয়েই পুনঃসংযোগ গড়ে উঠুক। সপরিবার, সবান্ধব শুভকামনা এই অদম্য সৃষ্টিকন্যার প্রতি। ♠ ♦ নিউইয়র্ক, ২০২১ 
লাশ ফেলো না গঙ্গাজলে ♦সালেম সুলেরী লাশ ফেলো না গঙ্গাজলে, নীল করোনা'র লাশ, নদীর ভেতর শুদ্ধ মাছের মুগ্ধ বসবাস। মানুষ মারো মানুষ পোড়ো, কাঠের অভাব যদি-- কবর দিও, না দিও না পৌঁছাতে তা নদী। প্রবল স্রোতে ছোবল হয়ে লাশের জীবানুরা, জলকনিকা'য় ভাসিয়ে দেবে রোগের গ্রীবা পুরা। কলসকাঁখের গাঁ-বধুয়া, সাঁতার পাগল দেহ, বেদের জীবন, জেলের যাপন-- করোনা সন্দেহ! মাছের মুখে ঢুকলে পরে সে মাছ সমাজ খেয়ে-- হায় ভেরিয়্যান্ট ভাইরাসে কাত, শ্মশানগীতি গেয়ে। দিল্লীতে লাশ চর যমুনায়, ইউপি থেকে ভেসে গঙ্গা স্রোতের লাশের ভেলা পদ্মা ঠ্যাকে-- এসে! কে ঠেকাবে নদীর গতি, কোথায় কাঁটাতার, নৌ-করোনার গোপনকলা, চলছে হাঁটা তার। বন্ধ করো এই চলাচল, নদীতে নয় লাশ, গুরুত্ব পাক লাশ-প্রতিরোধ, নিভৃত সন্ত্রাস! ঢের পচেছে শাসন-সমাজ, নদীকে দাও বাঁচতে, শুদ্ধ হতে গঙ্গাজলে শরীর পোশাক কাচতে। ভিন্নকাজে মন না বেঁধে করোনাকে'ই বাঁধো, খেললে খেলা পূর্ণ খেলো, নয় তা আধো আধো। মুন্ডু-মুড়ে শুন্যজুড়ে শোকের নতুন চাষ, পূণ্যস্নানের নদীতে নয় রোগবাহিত লাশ! ♪ ♦স্বরবৃত্ত, নিউইয়র্ক, মে ২০২১
ঈদের উপহার >> ম্যানহাটনে সদ্যনির্মিত অত্যাধুনিক স্টুডিও অ্যাপার্টমেন্ট ♦ সালেম সুলেরী নিউইয়র্ক-টরন্টোতে অনেককেই নানান উপহার দিয়েছি। কিন্তু বিনিময়ে প্রাপ্তির হিসাব প্রায় শুন্যই ছিলো। এ নিয়ে কারো প্রতি আমার তেমন অভিযোগ-অনুযোগ নেই। সম্প্রদান করার ক্ষেত্রেই যেন আমার চূড়ান্ত ভালোলাগা। কিন্তু মহান সৃষ্টিকর্তা এবার উল্টো ঘটনা ঘটালেন। ঈদের মুখে তুলে দিলেন একটি পুরোদস্তুর স্টুডিও অ্যাপার্টমেন্ট। দীর্ঘদিনের লালিত স্বপ্নকে বাস্তবতার আলোকচ্ছটায় উজ্জ্বলতর করে দিলেন। বাংলাদেশে আমি প্রথম অ্যাপার্টমেন্টে উঠি ১৯৯১-এর নভেম্বরে। তখন ঢাকায় অ্যাপার্টমেন্ট বসতি তেমন জমেই উঠেনি। শান্তিনগরস্থ 'প্রোপার্টি এস্টেট' দিয়ে অ্যাপার্টমেন্ট সংস্কৃতির শুরু। আমি সেই দশভবন'অলা আবাসনের চতুর্থ ভবনে উঠি। সে বছরের অক্টোবরে টয়োটা মাইক্রোবাসও কিনেছিলাম। যদিও তখনও আমি যুগলবন্দি সংসারযাত্রা শুরুই করিনি। গুণে গুণে ১২ বছর বা একযুগ কেটেছে সেখানে। নিকট প্রতিবেশি ছিলেন একজন বিখ্যাত অভিনেত্রী। সকালসন্ধ্যা-খ্যাত আফরোজা বানু, কর্তা মহসিন ভাই সুহৃদবরেষু। সুপ্রিয় আফরোজা বানু আপুকে আমরা 'অ্যাবা' ডাকতাম। শুনেছি এই দম্পতি এখন টরন্টোতে ছেলের সঙ্গে থাকেন। আমি ঢাকায় নতুন অ্যাপার্টমেন্ট কিনি ২০০৩-এ। বেইলি রোড ও মালিবাগের মাঝে 'টুইন টাওয়ার্স কনকর্ডে'। দেশসেরা হাউজিং কোম্পানির সর্ববৃহৎ জোড়া প্রকল্প। চারতলা পর্যন্ত ভিন্ন-আয়োজনে রুচিশীল বিপণী বিতান। পাঁচতলা, ছ'তলায় সোসাইটি অফিস, মিলনায়তন, মসজিদ, ক্লাব। আর লিফ্ট / এলিভেটর বেয়ে ওঠা গাড়ির বিশাল গ্যারেজ। এক নামে চেনা ভবনটিতে আমার অ্যাপার্টমেন্টটি ১৮৭০ বর্গফুটের। চারটি বাথরুম, দুটো বারান্দা, দুটো ড্রয়িংরুম, খোলা বাতাস। আমার দু'সন্তান জন্মাবধি অ্যাপার্টমেন্ট সংস্কৃতিতেই অভ্যস্থ। আমার বা নিকটাত্মীয়দের বিয়ে-শাদীর অনেককিছু অ্যাপার্টমেন্টেই। নিউইয়র্কে ২০০৬ থেকে ২০১১ পর্যন্ত ছিলাম একক বাড়িতে। 'সাউথ জ্যামাইকা'র ন্যাডাল প্লেস-এ ডুপ্লেক্স হাউজ। নিচে অফিস, ওপরে বাসা, কিচেন, ঝাকানাকা বাথরুম। দীর্ঘদিন একাকী থেকেছি, পরিবার এসেছে 'উইকেন্ডে'। তখন সেখানে বাঙালি বসবাস ছিলো বিরল। এখন এলাকাটি বাঙালি অধ্যুষিত, মসজিদও হয়েছে। অনেকেই সেই বাড়িতে অতিথি হয়েছেন, থেকেছেন। জে. ওসমানীর মুক্তিযুদ্ধকালীন সহকারী প্রয়াত মোস্তফা আল্লামা। কুমিল্লা-বুড়িচং-এর আওয়ামী-এমপি বন্ধু নজরুল। সংস্কৃতিসেবী, লায়ন্স ক্লাব সংগঠক, প্রয়াত বন্ধু গৌতম সাহা। নিউইয়র্কের সংস্কৃতিসেবীদের অসংখ্য মুখ আড্ডা বসাতেন। অনেক বড়ো বাসায় থেকেও স্বপ্ন ছিলো >> স্টুডিও অ্যাপার্টমেন্টের। বিশাল একটি কক্ষেই বেড, সোফা, এসি, টিভি। লাইব্রেরির পাশে কিচেন, ফ্রিজ, ক্লজেট, বাথরুম। অ্যামেরিকা, ইউরোপের অধিকাংশ লেখক-সংস্কৃতিসেবীদের এমনটি থাকে। পেশাজীবী লেখকেরা এমন একক বাসায় বোধ করেন স্বাচ্ছন্দ। মন লাগিয়ে সৃষ্টিকর্মে নিবেদিত হতে জুড়ি নেই। আমিও চেষ্টা চালালাম এমন স্বপ্নাদ্য আবাসন প্রাপ্তির। অবশেষে মহান সৃষ্টিকর্তা চোখ তুলে তাকালেন। আমার লক্ষ্য ছিলো বিশ্বখ্যাত 'ম্যানহাটন' এলাকাটি। আমি ঐতিহাসিক 'হাডসন নদীতীরে' কিছুকাল থেকেছি। বায়ুবিশুদ্ধ অভিজাত পরিবেশ আমাকে বিমুগ্ধ করেছে। আমার সন্তানদের চাকরি বা মানুষ গড়ার আঙিনাও 'ম্যানহাটন।' মধ্যবিত্তদের জন্যে 'ম্যানহাটন' আয়ের জায়গা, ব্যায়ের নয়। চুল কাটতে সর্বনিম্ন বাজেট পয়তাল্লিশ/পঞ্চাশ ডলার। বাঙালি অধ্যুষিত জ্যাকসন হাইটসে যা সর্বোচ্চ ১৫ ডলার। তবুও আমি বসবাসে 'ম্যানহাটনকে'ই ভালোবাসি। পৃথিবীর বৃহত্তর সব বিজনেস হাউজে'র অফিস। জাদুঘর, লাইব্রেরি, জাতিসংঘ, বৃহত্তর পার্ক, কলেজ, বিশ্ববিদ্যালয়। কী আছে তা নয়, কী নেই তা বলুন! সর্বপ্রশংশিত 'ফিফথ এভিনিউ'-এর ওপর আমার নবজীবনকাল। ম্যানহাটনে'র প্রাণকেন্দ্রে পেলাম কাঙ্খিত 'স্টুডিও অ্যাপার্টমেন্ট'। 'অ্যাফোর্ডেবল হাউজিং'-এ সেকশন-০৮ ধারায় বিশেষ ক্যাটাগরিতে ১৫%। সিটি'র নবনির্মিত ভবনে সর্বোচ্চ আধুনিকতার ছোঁয়া। আছে প্রত্যাশিত জিম, লাইব্রেরি, লন্ড্রোম্যাট। আড্ডা ও অতিথি আপ্যায়নের প্রশস্ত বৈঠকখানা। ঘরের ভেতরেও আগুনবিহীন আধুনিক চুলো। তাপানুকূল ব্যবস্থাপনার নতুন মডেলের এসি। বৃক্ষ-বাতাসভরা আলোকোজ্বল দুটি জানালা। প্রকৃতি থেকে অক্সিজেন গ্রহণের সুব্যবস্থা। বাথটবে গরমজলে গা ডুবিয়ে উপন্যাসসমগ্র পাঠের আবাহন। হঠাৎ ফ্রিজ ও কিচেনের সমন্বয়ে রসনাতৃপ্ত রন্ধনশিল্প! জীবনের উপান্তে এর চেয়ে বেশি আর কি চাই! করোনাকালের করুণ ঈদ যেন মহিমান্বিত হলো। পরম করুণাময় মহান সৃষ্টিকর্তা সমীপে কৃতজ্ঞতার শেষ নেই। মন-মজানো সাহিত্যে নিবেদিতপ্রাণ থাকার আনন্দে আমি আত্মহারা। আমার নবভূবনে 'আজ সবারে করি আমন্ত্রণ।' প্রত্যাশা করি দোয়া, আশির্বাদ, বিশুদ্ধ শুভকামনা। ♠ আলোকচিত্র > সন্তান সিয়াম সুলেরী, মে' ২০২১ ♦ নিউইয়র্ক
ঈদ মুবারক, 'ফেসবুক লাইফ মুবারক'ও। থাকছি আজ বাংলাদেশ সময় রাত ১১ থেকে ১২টায়। ভারতীয় সময় রাত ১০.৩০--১১.৩০ মি.। নিউইয়র্ক-টরন্টো >> দুপুর একটা থেকে দুটো পর্যন্ত। সৈয়দ রানা মুস্তফী শো’র ঈদ স্পেশাল >> ‘রাত নিবিড়’ পর্বে। আপনাদের >> সর্ববিশ্ব সাদর আমন্ত্রণ। ♦ শেষরাতের সেহরী পার্টি ও চাঁদরাতের উদ্দীপনা ♦ঈদের প্রথম গান ও নজরুল-আব্বাস-ইন্দুবালা-বিমান ভট্টাচার্য রম্যকাহিনী ♦ ঈদ একাত্তরে, ঈদ স্বদেশে, ঈদ নিউইয়র্কে ♦ ঈদের মানবিকতা এবং করোনা ও ইসরাঈলের দানবিকতা ♦ জাতিসঙ্ঘের শহর নিউইয়র্ক থেকে দেখা দৃশ্যপট ♦ ঈদের প্রথম মন্চ-ম্যাগাজিন অনুষ্ঠান >> হোক আনন্দ ঘরে ঘরে তবুও প্রমোদ নেবো ভরে ভরে! ♦ এই ঈদে যারা নেই, থাকলো না... ♠
আব্বাসউদ্দীন একাডেমি, ডোমার-এর কর্মকর্তা-শুভানুধ্যয়ীদের প্রতি ঈদের শুভেচ্ছা। সক্রিয় নেতা-কর্মীদের ঈদ-সম্মানী প্রদানের ব্যবস্থা রয়েছে। সাংগঠনিক সম্পাদক এম সহিদুল ইসলাম সমন্বয় করছেন। সম্মানী গ্রহণে আগ্রহীবৃন্দ দপ্তর সম্পাদক খালিদ মাহমুদকে ফোন করুন। করোনাকালীন সময়ে সচেতনতার সঙ্গে ঈদ উদযাপনে সচেষ্ট থাকুন। উল্লেখ্য, সকল ধর্মাবলম্বীই ঈদ-সম্মানী গ্রহণের যোগ্য। আটলান্টিকের পার থেকে সাগরসম শুভকামনা ♦ সাসু, গ্লোবাল চেয়ারম্যান, আব্বাসউদ্দীন একাডেমি
গাছকাটা সরকার ♦ সালেম সুলেরী উদ্যানে বাযু পান, জলপানে বাঁধা নেই, হোটেল বা রেস্তোঁরা গড়া নিয়ে ধাঁধা নেই! গড়বার কাজে ঠিক গাছকাটা দরকার-- অনুমতি দিয়ে দিলো ‘গাছকাটা সরকার’। রাত করে ভোট কাটে, দিনে কাটে বৃক্ষ, গাছকাটা সরকার-- নাদান-নিরীক্ষ। গাছ আছে শ্বাস আছে, বাস তাই স্বর্গের অক্সিজেনের ফাঁকি-- লাশ আর মর্গের করোনা’র করুণাতে বৃক্ষের জুড়ি নেই, গাছ ছিলো-- আজ নেই, বুক-পিঠ গুড়ি নেই। সাফ করে উদ্যান, যেন মহাজঙ্গল, ‘গাছকাটা সরকারে’-- কতো ধ্বস, মঙ্গল! মাছ কাটে বটি দিয়ে, গাছ কাটে করাতে, সবুজের প্রকৃতির রক্তটা ঝরাতে... উষ্ণতা বাড়াচ্ছে বায়ু আর ধরা'তে, 'গাছকাটা কসাই'কে হতে হবে সরাতে...। সাগর বা রুনি আর মুনিয়া'র গলা কাটা, মানুষ বা বৃক্ষের গলা আর তলা কাটা.. পকেট কাটছে চুপি ক্ষমতার শলাকা'টা, সমানে কাঁদছে আজ-- প্রাণপাখি বলাকা'টা! পূর্বসুরীর ধ্যানে রোপনের ইতিহাস, নব্যসুরীর মনে-- গাছে-বনে হাঁসফাঁস। গাছ যেন ছোটো মাছ-- পুঁটি-মলা-ধলা কাটা! শত্রুকে উপড়িয়ে চাই গলা-- কলাকাটা। ধানগাছ কাটা ভালো বড়ো গাছ কাটা নয়, উদ্যানে বায়ু নিতে বিশুদ্ধ হাঁটা নয়.. গাছ কেটে রেস্তোঁরা, হোটেলের সাত সারি, 'গাছকাটা সরকার' টাকা আর পয়সারই! ♥ ♠ ♦মাত্রাবৃত্ত, নিউইয়র্ক, মে ২০২১
বাপ-বেটা দুই ভাই মাস্ক আছে টুপি নাই! ♦ ঈদ আর মা দিবসের কেনাকাটা। ম্যানহাটনের ভিন্ন পরিবেশে ইফতার গ্রহণ। দুই রোজাদারের সন্ধ্যেটা দারুণ কাটলো। সালেম সুলেরী, সিয়াম সুলেরী'র বন্ধুত্বটা পুরনো। ফের তা যেন জমে উঠলো। ছোটবেলায় বাবা'র আর নিজের জামা খুলে ফেলতো সিয়াম। রাতের বিছানায় শুয়ে আয়েশে ছড়া কাটতো। 'বাপ-বেটা দুই ভাই, বডি আছে জামা নাই।' অনেকদিন পর সেলফি নিতে গিয়ে ফের ছড়া >> বাপ-বেটা দুই ভাই, মাস্ক আছে টুপি নাই...'! ♦করোনা'র কারণে এবার ঈদের মাঠে নামাজ নয়। সিয়ামের প্রস্তাবনায় নতুন সিদ্ধান্ত। স্থগিত থাকলো নতুন পান্জাবি কেনা। মেয়ে সাবিরা বিনতে'রও একই ভাষ্য। "এই করোনা'র ঈদে কিছু নেবো না বাবা। তাছাড়া ঈদের দিনেও আমার ডিউটি থাকবে। 'মাউন্ট সাইনি' হাসপাতালে রোগীসেবায় কাটবে দিনটি। অতএব.... " সার্ট-গেন্জি আর আতর কিনে বাড়ি ফেরা। পান্জাবি-পোশাকের ডলারগুলো গরিব আত্মীয়দের প্রাপ্য এবার। দেশ-বিদেশ-প্রবাসবাসীকে আগাম ঈদ মুবারক♥ ♦সাসু, নিউইয়র্ক, মে ২০২১
মৃত-মুনিয়া'র বিছানা-চাদর ♦ সালেম সুলেরী যে বিছানায় সঙ্গ দিলে, সেই বিছানায় লাশ, হে মুনিয়া পাখি আমার, প্রেম-নিয়তির দাশ। যখন ছিলে সোহাগবদন, দেহতোষণ আদর, প্রেমের পিঠে প্রণয়-বিয়ে চাওয়ায় ভরা-ভাদর, তারা কেবল পেতেই জানে-- সাগর সেঁচা রূপ, দিতেই জানে রুপখনিতে বিনোদনের ডুব, স্বার্থ হাসিল কার্য শেষে কী নিয়তি ধার্য শেষে, দেহ নিথর হত্যাঘুমে প্রাণপাখি নিশ্চুপ। চাদর জানে সব ঘটনা, তাতেই লীলা চাষ, দে বলে দে ও বিছানা হত্যা-ইতিহাস! স্বাক্ষী মেনে বলছি তোকে পা ধরে, ঢাকিস না সব খুনকাহিনি চাদরে, প্রেমের নামেই প্রতারণার চলছে উপন্যাস, প্রেমিক-পুলিশ-প্রশাসনে তথ্যে অবিশ্বাস। সত্যে এখন মহামারী, করোনা সন্ত্রাস! অভাব বড়ো অক্সিজেনে ভুল প্রেমিকের-- প্রক্সি জেনে হয়তো গলায় ফাঁস, 'টপ টু বটম-- পচন' হলে কাজের বদল বচন হলে উম্মোচনের বদল নাটক ঝুলবে শত মাস, মুনিয়া কি 'সাগর-রুনি? প্যাকেট করা তাস? ঘটনাকে গোপন করার শীর্ষ উপহাস, সুখ-বিছানার স্বপ্ন-বধুর রত্নজীবন নাশ! হে খুনীরা-- মুনিয়াকে বেশ পাড়ালে ঘুম, হে মিডিয়া-- চোখ মুদিয়ে বার্তা করো গুম! জনগণও আজ বসে নেই, সোস্যাল মিডিয়াতে নিজের প্রচার করছে নিজে, খবর দিনে রাতে। কে অচেতন? সব সচেতন--- বিচার চেয়ে খাড়া, এক মুনিয়া পাপ দিয়ে পায় পাপমোচনের সাড়া! আর হয়ো না-- হে বিছানা লাশের কোনো ভেলা, আর নিও না পরকীয়া'র পাতানো প্রেমখেলা। তোমার দোকান শুদ্ধ হলে, অবৈধতা রুদ্ধ হলে সুনাম পাবে চাদর বালিশ ঘর, আর খেলো না মন্দ খেলা তোমরা পরস্পর। ♠ ♦স্বরবৃত্ত # নিউইয়র্ক, এপ্রিল ২০২১ ♠ প্রকাশের জন্যে 'পাতা প্রকাশ' সম্পাদক জাকির আহমদকে মহাধন্যবাদ √
শহীদজননী জাহানারা ইমাম ও শহীদ রুমী’র ‘মোরগ সৌন্দর্য’ ♠ প্রিয়দিন জন্মদিনে 'চাচীর জন্যে চাঁদজাগা সেই কবিতাটি' ♦ সালেম সুলেরী শহীদজননী-খ্যাত অধ্যাপিকা জাহানারা ইমাম। ডাক নাম ছিলো জাড়ু। প্রথম দেখেছি কৈশোরে আমাদের গ্রামের বাড়িতে। নিকটাত্মীয় হওয়ার সুবাদে বেড়াতে আসতেন। অ্যামেরিকা প্রবাসী ছোট ছেলে জামীকে দেখাতেও এনেছিলেন। খুব মজার কিছু ঘটনা আছে সেসবের। অন্য এক লেখায় অন্যসময়ে পড়া যাবে। শিরোনাম >> শৈশবে ডোমারে পাওয়া সুপ্রিয় জাহানারা চাচী, অর্ধপরিবার। উল্লেখ্য, চাচা শরীফ ইমাম, মুক্তিযোদ্ধা রুমি ভাই তখন স্মৃতি ইতিহাস। বাংলাদেশের যুদ্ধাধিকার-খ্যাত ব্যক্তিত্ব হয়ে উঠলেন পরে। ১৯৯১-এর ডিসেম্বরে জামায়াতের আমির হলেন অধ্যাপক গোলাম আজম। এর প্রতিবাদে পরের মাসেই গড়ে উঠলো প্রতিবাদী সংগঠন। 'ঘাতক দালাল নির্মূল কমিটি' ডালপালা মেললো জাহানারা ইমামের নেতৃত্বে। গঠিত হলো প্রথম বাংলাদেশ গণ আদালত। রচিত হলো যুদ্ধাপরাধী গোলাম আজমের ফাঁসির আদেশ। অপরাপর অপরাধীদেরও বিচার করেছিলো মুক্ত আদালত। প্রতীকী হলেও বিচারপ্রক্রিয়াটি বিশ্বব্যাপী আলোড়ন তোলে। সত্যিকারের বিচারের পটভূমি তৈরি করে দেয়। সেই চাচী, আমরা একই এলাকার অভিন্ন অধিবাসী। ঠিকানা বৃহত্তর রংপুরের নীলফামারী জেলার ডোমার। একই উপজেলার মাটি-ঘেঁষা স্বজন। আমরা দু’জনই লেখালেখির সঙ্গে যুক্ত। সাংবাদিকতা বা সম্পাদনাতেও আছে স্মৃতি-ইতিহাস। শহীদজননী জাহানারা ইমাম নানাভাবে খ্যাতিমান। একাত্তুরের বীর মুক্তিযোদ্ধা শহীদ রুমী’র গর্বিত মা। স্বামী প্রকৌশলী শরীফ ইমামকে তিনি যুদ্ধলগ্নে হারান। পরবর্তীতে একাত্তরের ঘাতক-দালালদের বিচারে সক্রিয় হন। শরীরে ক্যান্সার নিয়েও দশকর্ম আন্দোলনে নেমেছিলেন। বিচারের বিষয়টি সমাজে, রাষ্ট্রে প্রতিষ্ঠা করেন। প্রয়াত এই ব্যক্তিত্ব লেখিকা হিসেবেও সমধিক পরিচিত। ‘একাত্তরের দিনগুলি’ এক কালজয়ী পরিবেশনা। ‘ক্যান্সারের সঙ্গে বসবাস’ও সংগ্রহযোগ্য গ্রন্থ। অধ্যাপিকা জাহানারা ইমাম ছিলেন আমাদের ডোমারের গৃহবধু। বিয়ে হয়েছিলো ১৯৪৮ সালে, গরুগাড়ি যুগে। আগের বছর দেশ ‘ভারত-পাকিস্তানে’ ভাগ হয়। ভারতের পশ্চিমবঙ্গের মুর্শিদাবাদে জন্ম ও পৈতৃকবাস। কিন্তু থেকে যান পাকিস্তানের পূর্ববঙ্গে। যুগপৎভাবে রংপুরে ও ঢাকায়। স্বামী শরিফ ইমামের পৈতৃকবাস বৃহত্তর রংপুরের খাটুরিয়া গ্রামে। শিক্ষায়, রুচিতে, সামাজিকতায় সম্ভ্রান্ত এই গ্রাম। এই একই পরিবারে বিয়ে হয়েছিলো আমার তৃতীয় ফুপুর। বড়ো ফুপু বেগম লুৎফুন্নেসা আব্বাসের আদরের ছোট বোন। অমর গায়ক আব্বাসউদ্দীনের প্রিয় ‘ঢাঙ্গা’ (লম্বাটে) শ্যালিকা। আমরা বরাবরই নেহার ফুপু ডাকতাম। ফুপা’র নাম আবু তফাজ্জল আলমগীর ওরফে আলম। সম্পর্কে জাহানারা ইমামের দেবর। থাকতেন খাটুরিয়ার বৃক্ষ ছায়ামুগ্ধ বাড়িতে। আমরা প্রায়শ যেতাম আড়াই কিলোমিটার দূরত্বের সেই আবাসনে। হুট-হাট করে থেকেছিও অনেক। সেই সুত্রেই কাছ থেকে দেখেছি চাচী জাহানারা ইমামকে। যেমন অভিজাত, তেমনি সুদর্শনাও। ঢাকায় এলিফেন্ট রোডের বাড়িটিও ছিলো আমাদের জন্যে উদার। 'কনিকা' নামের আবাসনটি ছিলো বৃক্ষরাজিতে পরিপূর্ণ। ইয়াসুফ কলিম নামে একজন নিকটাত্মীয় সেখানে থাকতেন। বাড়ি আমাদের ডোমার এলাকাতেই। আশির দশকে সংবাদপত্রে আমার সহকর্মী ছিলেন। তিনি জাহানারা চাচী'র ভাসুরের ছেলে। ওনার কারণেই চাচীর সঙ্গে যোগাযোগপর্বটি অধিক অবারিত ছিলো। অনেক অভিজ্ঞতা আর ইতিহাসের স্বাক্ষী আমরা। কিন্তু সেসব বাইরে বলতে বারণ। তবু একটা গোপন কথা খুলে বলি। ঘাতক দালাল নির্মূল কমিটির কার্যক্রমে নানারকম চাপ থাকতো। কিন্তু জাহানারা চাচী রাজনৈতিক চাপ পছন্দ করতেন না। বিশেষ করে আ'লীগের কিছু আগ বাড়ানো কাজে বিরক্তি প্রকাশ করতেন। তবে 'রেজিস্টার্ড আওয়ামী লীগা'র রাজনীতিক আব্দুর রাজ্জাকের বিষয়টি আলাদা। ওনাকে বরাবর বিশেষ সমীহ করতে দেখেছি। জননেত্রী শেখ হাসিনার সঙ্গে ছিলো অম্ল-মধুর সম্পর্ক। জাহানারা ইমাম একদা ঢাকা বিশ্ববিদ্যালয়ে খন্ডকালীন অধ্যাপনা করেছেন। এজন্যে শ্রদ্ধাভরা কন্ঠে কথা বলতেন শেখ হাসিনা। অবস্থা বা পরিবেশ বুঝে কৌতুকও করতেন। বলতেন, ‘আমরা দুজন’ই কিন্তু রংপুরের গৃহবধু।’ প্রতিউত্তরে জাহানারা ইমামও কৌতুক করতেন। বলতেন, ‘রংপুরবাসী নাকি সাধের নেত্রী-বৌমাকে খু’জেই পায়না!’ বলে রাখি, জাহানারা ইমামের শ্বশুরালয়ে মিডিয়া-মানুষ অনেক। প্রয়াত আলহাজ্ব শামস-উল-হুদা খ্যাতিমান সাংবাদিক ছিলেন। মর্নিং নিউজ-এর সাবেক সম্পাদক। বঙ্গবন্ধুর শাসনকালে ছিলেন পিআইডির প্রধান তথ্য কর্মকর্তা। পরে দৈনিক জনতার সম্পাদক মন্ডলীর সভাপতি। মেয়ে রঞ্জনা হুদা পিআইবিতে, গণমাধ্যম গবেষক, কর্মকর্তা। জামাতাও ইংরেজি দৈনিকের সাংবাদিক। নেহার ফুপু বা আলম ফুপা’র ছেলে মুফদি আহমদও সাংবাদিক। দৈনিক বাংলাবাজার পত্রিকার হেড অব নিউজ ছিলেন। দৈনিক প্রথম আলোর প্রধান বার্তা সম্পাদক লাজ্জাত এনাব মহসি। সেও খাটুরিয়া গ্রামের এবং একই বংশের উত্তরাধিকারী। একই পরিবারের হিলালী ওয়াদুদ চৌধুরীও সাংবাদিকতায়, প্রয়াত। সকলের পেশাদারিত্বের নেপথ্যে দুটো নাম। আলহাজ্ব শামস-উল-হুদা আর শহীদজননী জাহানারা ইমাম। জাহানারা চাচী একদা অ্যামেরিকায় প্রবাসী ছিলেন। প্রথম ভ্রমণ যুদ্ধপূর্ব ১৯৬৪-৬৫ সালে। ফুলব্রাইট স্কলারশিপ নিয়ে। মুখে ক্যান্সার ধরা পড়ে ১৯৮১ সালে। এরপর আবার অ্যামেরিকায়, সন্তান জামি’র বাসায়। ক্যান্সারের সুদূরপ্রসারী চিকিৎসা নিয়েছিলেন। অ্যামেরিকার শেষ দিনগুলো নিয়ে বই-ও লেখা হয়েছে। লিখেছেন অ্যামেরিকার সংস্কৃতিবান প্রবাসনেতা ড. নূরন নবী। কাদেরিয়া বাহিনীর মেধাবী মুক্তিযোদ্ধা, একুশে পদকে ভূষিত। সম্প্রতি নিউইয়র্কে মুক্তধারা’য় কথা হলো সৈয়দ হাসান ইমামের সঙ্গে। খ্যাতিমান অভিনেতা, সংস্কৃতি-ব্যক্তিত্ব তিনি। ঘাতক দালাল নির্মুল কমিটির সাবেক সভাপতি। স্মৃতি হাতড়িয়ে বললেন, ডোমার গিয়েছিলাম। শ্রদ্ধেয় জাহানারা ইমামের সঙ্গেই গিয়েছি। রংপুর শহরে যুদ্ধাপরাধী বিরোধী সভা ছিলো। তারপর সড়কপথে দেড় ঘন্টায় ডোমার। জাহানারা ইমাম বললেন, ঢাকা থেকে রংপুর এলাম। কাছের বাড়িটাতে একবার যাবো না। বলুনতো তা কি করে হয়? উল্লেখ্য, শ্বশুরবাড়ি ডোমার-খাটুরিয়াকে ঢাকার চেয়েও বেশি ভালোবাসতেন। পৈতৃকবাস ভারতের মুর্শিদাবাদ বিষয়ে তেমন আগ্রহ ছিলো না। বলতেন, ‘বিয়ের পর স্বামীর বাড়িই স্ত্রীদের আসল ঠিকানা। স্বামী শরিফুল আলম ইমামের নাম ধারণ করেই আমি জাহানারা ইমাম।’ একাত্তুরে স্বামীর মৃত্যুর পর তিনি বসে থাকেননি। খাটুরিয়া গ্রামে অনেক সেবামূলক কাজের পরিকল্পনা নেন। নিকটজনদের চিঠি লিখেও তা জানান দেন। কিন্তু ক্যান্সারে আক্রান্ত হওয়ায় পরিস্থিতি পাল্টে গেলো। নিভৃত ইচ্ছেগুলো সেভাবে আর আলোর মুখ দেখেনি। শহীদজননী জাহানারা ইমাম আজ আর নেই। দেহত্যাগ করেছেন ২৬ জুন, ১৯৯৫। প্রবাসভূমে অ্যামেরিকাতেই, মিশিগানে। দেহজন্ম বা প্রিয়দিন-জন্মদিন ১৯২৯-এর ৩ মে। সন্তান শহীদ রুমির জন্ম ভাষা আন্দোলনের বছর, ১৯৫২-তে। মার্কিন প্রবাসী অপর সন্তান জামি’র জন্ম ১৯৫৪ সালে। একদা আমি একটি শ্রদ্ধাপ্রশস্ত কবিতা লিখেছিলাম। প্রধান প্রসঙ্গ বা পটভূমি মহান মুক্তিযুদ্ধ। দুটো প্রতীক-চরিত্রকে ঘিরে কাহিনী আবর্তিত, নির্মিত। প্রথমজন শহীদ মুক্তিযোদ্ধা রুমি। আর রুমির সন্তানহারা মা শ্রদ্ধেয় জাহানারা ইমাম। লিখেছিলাম জাহানারা চাচীর জীবদ্দশাতেই। বেরিয়েছিলো ‘বারুদে যে ফুল ফোটে’ কাব্যগ্রন্থে। যখন বেরুলো, তখন তিনি অ্যামেরিকায়। আর আমি জন্মদেশ বাংলাদেশে। আবার যখন আমি অ্যামেরিকায়। তিনি তখন চিরপালতোলা পরলোকে। জীবনের দৌড় যেন এমনটিই প্রকীর্ণ-পলাতক। শৈশবে পাওয়া প্রিয় নারীব্যক্তিত্ব এখন কেবলই স্মৃতি। কবিতাগুলোই যেন উপজীব্য-উর্বশী। আমিও নুনে-ঘামে জীবিত থাকবো না। কিন্তু থেকে যাবে অনুভূতিসিক্ত কাব্য-শ্রদ্ধাঞ্জলি। একদা বাড়িতে মোরগ পালতেন গৃহিণী জাহানারা ইমাম। ১৯৭১-এ সন্তান শাফি ইমাম রুমিকে হারালেন। অতঃপর খাদ্যতালিকায় আনলেন বিশেষ পরিবর্তন। মাছ খাওয়া সম্পূর্ণ বন্ধ করে দিলেন। মনে করতেন নদীতে ফেলা হয়েছিলো ছেলের লাশ। মাছেরা তা ঠুকরে ঠুকরে খেয়েছে। প্রিয়জন বিয়োগান্তে কী ব্যাথাভরা অনুভূতি! অতএব কোনো মাছই আর মুখে নিতে পারতেন না। কিন্তু লাল ঝুটি’অলা টগবগে মোরগ! যেন মোরগ-মাতানো ছিলো সন্তান রুমির জীবন-উন্মাদনা। মুক্তিযুদ্ধের ডাকের আদলেই ডেকে উঠতো কুকরু-কু-উক। সেই প্রতীক-পটভূমি নিয়েই আমার কাব্যপ্রয়াস : মোরগ সৌন্দর্য। প্রিয়দিন জন্মদিনে পুনঃনিবেদন।♦ নিউইয়র্ক মোরগ-সৌন্দর্য ♠সালেম সুলেরী ♥=====√√ শহীদ জননী জাহানারা ইমাম স্মরণীয়বরেষু পঁচিশের পাগল পুরুষ পেলো না পৃথিবীর প্রার্থিত পালকি। আলপথ ভেঙে ভেঙে বেহারার পদচিহ্ন খেয়েছে সময়, কদমঝুলন্ত এক টোপর মাথায় অথবা দুরন্ত মোরগের ঝুঁটি-মতো দুলিয়ে মুকুট-- যুবক গেলো না দূরে, রাজকন্যের আদুরে হাতে বোনা প্রণয় মাদুরে। ভোর হলো দোর খোলো বলবার আগেই মা তার নিভু নিভু কেরোসিন-শিখায় ছেলেকে খুঁজলেন কিন্তু মুখ খুলে বসে থাকা উদার দরোজা বলে দিলো-- সে এখন দূরে, মিছিলের সমুদ্দুরে ...। সকাল উঠলো হেসে, আড়মোড়া ভাঙলো একটি মোরগ, ছেলেটা ডাকত তাকে-- আয়রে আমার সক্রেটিস, মা এবার হাসলেন আর দেখলেন মোরগ রচনা করে যাচ্ছে তার ছেলের স্বভাবে উরুতে ব্যায়াম, কণ্ঠে কোরাস ও পলকে আঘাত, নাচিয়ে অর্ধচন্দ্রের বিচিত্র ধনুকপুচ্ছ, শরীরে পরেছে যেন পতাকা রঙের লাল-নীল পরিধেয়, খুদ কুড়ো দিয়ে ডাকলেন কিন্তু শুনলো না, ছেলেটাও শুনতো না। তাকাতে তাকাতে মা’কে পেয়ে বসলো হঠাৎ মোরগ-সৌন্দর্য...। দু’চোখে জ্বলছে তার খড়ের জ্বালানি, দিন শেষে রাত হয়, ভোর হয়, মা শোনেন খুপরির ডাক চিবুক উঁচিয়ে মোরগের উঁচু আহ্বান- কুকরু-কু-উক কুকরু-কু-উক-কুক... একটি অচেনা সকালের জন্যে দরোজা খুলবো, একটি অদেখা দিবসের জন্যে খুপরি ভাঙ্গবো, একটি উদাত্ত কণ্ঠের পাশে মা যেন দেখলেন : নিশুতি রাতের একটি যুবক দেহ-ফোটা মোরগ স্বভাবে ডাকছে এবং ঘরের দরোজা খুলে চলে যাচ্ছে দূরে... রাতের বেদনা কাঁধ থেকে ছুড়ে ফেলে টগবগে মোরগ অথবা ছেলেটি বলছে যেন-- স্বাধীনতা, শুনেছি তোমার নাম, এবার দেখতে চাই। ♦অক্ষরবৃত্ত 
মোদী-অমিত হার মমতা'য় ====√√====♥==={{{{{ ♦সালেম সুলেরী কোথায় গেলেন মহান মোদী-- ডেইলি প্যাসেঞ্জার, বঙ্গজয়ে'র রঙ্গ নেশা-- কেউ ধারেনি ধার। বাংলাদেশে ভ্রমণ দিলেন মন্দিরে মন্দিরে, সবাই বোঝে ভোট-পলিটিক্স... গোপন সে সন্ধিরে। গৃহের যিনি মন্ত্রী-মশা'য়-- অমিত শাহ'ও কোথায়, রাজ্যভোটে হায়রে ছোটে বঙ্গে হেথায় হোথায়। শীতলকুচির মানুষ খুনে হুমকি এলো যেই-- পদত্যাগের উঠতে দাবি-- অমিত শাহ'ও নেই। শহিদ হলো পাঁচ বাঙালি, পুলিশ-গুলী দায়ী, ভোট-জনগণ বুঝেই গেলো মারছে সাম্প্রদায়ী। কোথায় গেলেন নায়ক মিঠুন-- দলবদলের হিরো, বিজেপি'তে নাম লিখিয়ে আকাশপতন, জিরো। বরং জয়া ভাদুরী ফের-- ঢাকে দিলেন বাড়ি, তৃণমূলে'র সড়ক-শোভায় দিলেন চমক, পাড়ি। কোথায় লকেট, ব্যর্থ ব্রাকেট, মন্ত্রি বাবুল সুপ'ও এমপি হয়েও বিধায়'কে খুড়লো হারের কূপও! তৃণমূলে'র বাতিলগুলো বিজেপি'তে জামাই, জনগণও বললো ভোটে-- মীরজাফরকে নামাই। দু’শোর অধিক আসন নিয়ে ফের মমতা’র সরকার, বঙ্গ বলে-- বঙ্গে আমার নিজের মেয়েকেই দরকার। খেলা হলো সাম্প্রদায়িক অশুভদের সঙ্গে, বঙ্গ দিলো চুন-কালি-রং গেরুয়া'দের অঙ্গে। খেলাই হলো ভাঙা পায়ে'র, কেন্দ্রে হবে দু'পায়, বঙ্গ এবার কেন্দ্রে যাবে-- যুচবে ঠিকই উপায়। তিনমেয়াদে বাংলা জয়ের দিন-জেহাদে'র রাণী, সবান্ধবেই-- নাও পৃথিবীর মহা-আশিসখানি। ধর্মে থাকুক সম্প্রীতি আর দূর করে দাও মারী, মৌলবাদের করোনা'কে পাঠাও যমের বাড়ি। তামিলনাড়ু, কেরালা ও বঙ্গে-- হলো বিদায়, মহান ভারত শাসিত হোক-- মিলন সাদা-সিধায়। সাদাশাড়ি বঙ্গশোভা-- 'চটি দিদি' আঁকে, উন্নয়নের মুখ্য-মডেল--- সালাম মমতা'কে। নতুন অনেক প্রগতিশীল জাগুক নতুন স্রোতে, বাংলা শুধু নিজ অধিকার রাখুক ধরে ব্রতে। ♠ ♦স্বরবৃত্ত ॥ মে ২০২১, নিউইয়র্ক
স্বদেশ-প্রবাসের প্রিয়মুখ কবি ড. মাহবুব হাসানের প্রিয়দিন-জন্মদিনে ♦ বহুমাত্রিক প্রতিভা কবি ড. মাহবুব হাসান। সত্তর দশকের অন্যতম প্রধান কবি, সংগঠক। পেশাগতভাবে সাংবাদিক, গবেষকও। পৈতৃকবাস কবি-লেখক-বহুল জেলা টাঙ্গাইলে। একাত্তরের মহান মুক্তিযুদ্ধে ছিলেন সহযোগী মুক্তিযোদ্ধা। উচ্চ মাধ্যমিক পাশ করেছেন ঐতিহ্যবাহী ঢাকা কলেজ থেকে। ঢাকা বিশ্ববিদ্যালয় হতে অনার্স, মাস্টার্স। বিষয় বাংলা সাহিত্য ও গবেষণা। দৈনিক যুগান্তর'সহ প্রথম শ্রেণীর মিডিয়ায় সাংবাদিকতা। সম্পাদকীয় এবং সাহিত্য বিভাগে রেখেছেন গুরুত্বপূর্ণ ভূমিকা। দেশে সত্তর দশকের কবিতা-উৎসবে ছিলেন প্রধান সংগঠক। কবিতাচর্চার পাশাপাশি প্রবন্ধগ্রন্থ লিখেছেন অর্ধডজন। সম্পাদনাগ্রন্থও অর্ধডজনের অধিক। ইংরেজিতেও কাব্যগ্রন্থ বেরিয়েছে অ্যামেরিকা’র ‘অ্যামাজন’ থেকে। নিউইয়র্ক ও লস এ্যাঞ্জেলেস-এ প্রবাস জীবন কাটিয়েছেন দশ বছর। বিবাহবন্ধনে আবদ্ধ হন ১৯৮৪ তে। সহধর্মিনীসহ মডেলিংও করেছেন টিভি অ্যাড-এ। সেতুবন্ধ সংগঠন তিনবাংলা’র প্রেসিডিয়াম সদস্য। অ্যামেরিকা শাখার বিকাশে অশেষ ভূমিকা রেখেছেন। প্রিয়দিন-জন্মদিন কবিতার মাস এপ্রিল-এর ২৮ তারিখ। তিনবাংলা’র পক্ষ থেকে সাগরসম শুভেচ্ছা, সপরিবার শুভকামনা। সালেম সুলেরী গ্লোবাল সভাপতি, তিনবাংলা
ভারত তোমাকে হাসতেই হবে ====√√√====♥=== ♦ সালেম সুলেরী ভারতের পাশে দাঁড়াতেই হবে, বাড়াতেই হবে হাত, জানো তো পূর্ববাংলা'রও ছিলো অমানিষা, কালো রাত। একাত্তুরের যুদ্ধবর্ষে অসহায় ছিলো মাটি, বিপদে ভারত প্রতিবেশী দেশ-- দিয়েছিলো সেবা, ঘাঁটি। সরকার আর জনগণে মিলে উল্টো করেনি মুখ, স্বাধীনতা তথা পতাকা মিলেছে-- সেনাসহ বন্দুক। বিনিময়ে কিছু রাজনীতি ছিলো, আজ নয় মাপ-জোক, মারী-করোনায় ভারতের বুকে সাগর সমান শোক। এতো হাহাকার, শ্মশান আকার, রোজ কিয়ামত যেন-- অক্সিজেনের অভাবে ভারত। বাংলা জাগে না কেনো? বিপদ ঘনালে আত্মীয় আর প্রতিবেশী পাশে ঠিক-- ‘দাঁড়াও মোমিন’, বলেছে ধর্ম, যে ভারত চারিদিক। বেদনা ভুলবো, দু’হাত খুলবো, দুলবো সেবার দোলায়, মাস্কের সাথে পথ্য-ওষুধ, ভালোবাসা ভরে ঝোলায়-- সেবক-সেবিকা, চিকিৎসকেরা এবার ভারতে হাঁটি, বিপদ দমিয়ে কমিয়ে আনবো মরণের সংখ্যাটি। আমার যে দেহে অক্সিজেনের পাঁচশ লিটার শ্বাস, প্রয়োজনে তাতে ভাগ দেবো সখা, এক শ্বাসে করি বাস। আর নয় কোন ধর্মবিরোধ, নিপীড়ন দানবিক, কল্যাণে মম নিবেদিততম সেবা নাও মানবিক। করোনা ঠেকাতে মানুষ বাঁচাতে সমতার নিঃশ্বাস, ডাকে দক্ষিণ এশিয়ার সেতু -- সার্কে'র বিশ্বাস। ভারত তোমাকে হাসতেই হবে, ঘরে ঘরে চাই হাসি, ঐক্যবদ্ধ শপথে ঠেকাবো মারী আর সন্ত্রাসী। ♠ ♦ মাত্রাবৃত্ত ॥ নিউইয়র্ক এপ্রিল ২০২১
লাশের ভেলায় প্রিয় ভারত =====√√♥=====√√== ♦সালেম সুলেরী লাশের ভেলায় 'ভাসান-ভারত,' নীল করোনায় বিশ্বসেরা ভারত কেনো মারী'র আড়ৎ! ভ্রমণপ্রধান দেশ ছিলো, আজ-- উগ্রবাদী ধর্ম, স্বরাজ, চিতার আগুন কে নেভাবে, কোথায় নেতা, রাজাধিরাজ! হাসপাতালে মাতাল ধ্বনি, ঠাঁই না পেয়ে গরিব-ধনী মৃত্যু নামের খাস পাতালে দিচ্ছে সঁপে জীবনখনি। রায়ট তো নয়, বিষয়টা কি প্রকৃতি ক্যান দিচ্ছে ঝাঁকি? উগ্রতাবাদ উগরে দেওয়ায় মা নিয়তি কাঁদলো নাকি! ঢের হয়েছে ধর্ম-দেয়াল, কৃষক খোঁজে নীতির যে আল-- সে আল ধরে হাঁটতে দিতে শাসক তোমার ব্যর্থ খেয়াল। অন্যজনের ধর্ম নিয়ে ঘটাও ব্যাঘাত কর্ম দিয়ে, ঝাপ ফেলেও পাপ ঢাকে না-- যতোই ঢাকো বর্ম দিয়ে। মন্দিরে আর মসজিদে সব-- বিভেদ-বিনাশ-- সব সম্ভব। আইসোলেশন ক্যাম্প বানিয়ে ধর্মশালায় দাও পরাভব। ঐক্যে থাকো, ঐক্যে রাখো, মানুষকে সব 'মানুষ' ডাকো। হিন্দুতে আর মুসলিমে আজ সেতুবন্ধন, দেখাও সাঁকো। বিশাল ভারত কিসের নিঃস্ব, তোমার পাশে মানববিশ্ব। নীল করোনা'র নিথর আলো, ভাইরাসে ভয়, ক্ষয়-অদৃশ্য। দক্ষতা আর একতাকে বোঝালে দেশ-মাতৃকা'কে নামবে বহর অক্সিজেনে'র, বিশ্ব কি আর বসে থাকে! প্রিয় ভারত ঐক্য দেখাও, মারী রোখো, মৃত্যু ঠেকাও। ধর্ম-দেয়াল তুচ্ছ করে মানুষ পড়ো, মানুষ শেখাও। অহিংস-- যে নীতি ছিলো, শ্লোগানে দাও সেসব লেখাও। দ্যা সেক্যুলার, তা রেগুলার-- চেষ্টা দিয়ে দেশটা টেকাও। ♦ স্বরবৃত্ত, নিউইয়র্ক ২০২১
চিরপ্রয়াণে বাংলাদেশে জন্মগ্রহণকারী ভারতবাংলা'র শীর্ষ কবি শঙ্খ ঘোষ। আমাদের 'অনিরুদ্ধ আশি'র উন্মোচনীতে ছিলেন অতিথি-সমাপক ♦ সালেম সুলেরী "সবাই শঙ্খ ঘোষের বাড়িতে আসে সাক্ষাৎ করতে। আর আমি এলাম নন্দনে সর্ববাংলা'র আশির দশককে জানতে। আমার চেনা ধানক্ষেত, নদী আর মানুষের গন্ধ শুঁকতে। ভীষণ ভালোলাগায় সিক্ত আজ আমার অভিবাসী হৃদয়।" ২০০৩-এ নন্দনের বাংলা আকাদেমিতে কবি শঙ্খ ঘোষের অভিভাষণ। 'অনিরুদ্ধ আশি'র কলকাতা উন্মোচন অনুষ্ঠান' সেটি। ১২ সদস্যের প্রতিনিধি দলের নেতৃত্বে আমরা। কবি খোন্দকার আশরাফ হোসেন, আমি সালেম সুলেরী। অনিরুদ্ধ আশি, বাংলাদেশ-এর সভাপতি, সম্পাদক। ভারতবাংলা'য় নেতৃ-উদ্যোক্তা কবি কাজল চক্রবর্তী, চিত্রা লাহিড়ী। পশ্চিমবঙ্গের আশি দশক-- পুরোটাই তাতে হাজির। উদ্বোধক ছিলেন কবি সুনীল গঙ্গোপাধ্যায়। সম্মানিত অতিথি লেখক সুমন পালিত, কবি সুবোধ সরকার। দুদিনের আয়োজনে কবি শঙ্খ ঘোষ সমাপক। ওনার কন্ঠনিঃসৃত ভালোবাসা কখনও ভুলবার নয়। কবি শঙ্খ ঘোষের জন্ম বাংলাদেশের চাঁদপুরে। বৃটিশ শাসনকালে-- ১৯৩২-এর ৫ ফেব্রুয়ারিতে। পৈতৃকবাস বরিশালের বানারিপাড়ায়। তবে শৈশব-কৈশোর কাটে পাবনার পাকশিতে। সেখানে রেলওয়ে হাইস্কুলে বাবা ছিলেন প্রধান শিক্ষক। স্নাতক ও স্নাতকোত্তর হন কলকাতায়। এরপর অধ্যাপনার দীর্ঘকালীন পেশা পশ্চিমবঙ্গেই। দিল্লী ও অ্যামেরিকার আইওয়াতেও ছিলেন কিছুদিন। সাহিত্যে 'সাহিত্য একাডেমি, পদ্মশ্রী, জ্ঞানপীঠ' সম্মাননাপ্রাপ্ত। দুই ডজন জনপ্রিয় গ্রন্থের প্রণেতা। রবীন্দ্র গবেষকরূপেও খ্যাত, ওকাম্পোর রবীন্দ্রনাথ গ্রন্থের লেখক। 'মুখ ঢেকে যায় বিজ্ঞাপনে, বাবরের প্রার্থনা' বিখ্যাত কাব্যগ্রন্থ। 'ছন্দের বারান্দা, অল্প স্বল্প কথা'-- সাহিত্যচর্চা বিষয়ক রচনাগ্রন্থ। চলে গেলেন আধুনিক বাংলা কবিতার এই নাক্ষত্রিক ব্যক্তিত্ব। করোনা'র করুণ স্পর্শে বিদায় ২১ এপ্রিল, ২০২১। কবি শঙ্খ ঘোষের বিদেহী আত্মা স্বর্গশান্তিতে সিক্ত হোক। তাঁর স্মৃতির প্রতি শ্রদ্ধা রেখে তাঁরই একটি প্রিয়কাব্য। ব্যঙ্গরসাত্মক কবিতাটি তিনি সকন্ঠে আমাদের শুনিয়েছিলেন। উল্লেখ্য, বিজেপি সরকারের নাগরিকত্ব বিলের বিরোধী ছিলেন। প্রতিবাদ হিসেবে 'মাটি' নামের কবিতা লেখেন। বাংলা কবিতা জগতে ছিলেন অভিভাবকসম। সুনীল-শক্তি-শঙ্খ যুগের অবসান হলো এই জীবনাবসানে।♠ সবিনয় নিবেদন ♦ শঙ্খ ঘোষ =======√√======{{ আমি তো আমার শপথ রেখেছি অক্ষরে অক্ষরে যারা প্রতিবাদী তাদের জীবন দিয়েছি নরক করে। দাপিয়ে বেড়াবে আমাদের দল, অন্যে কবে না কথা বজ্র কঠিন রাজ্যশাসনে সেটাই স্বাভাবিকতা । গুলির জন্য সমস্ত রাত, সমস্ত দিন খোলা বজ্র কঠিন রাজ্যে এটাই শান্তি ও শৃঙ্খলা । যে মরে মরুক, অথবা জীবন কেটে যাক শোক করে— আমি আজ জয়ী, সবার জীবন দিয়েছি নরক করে ।√√ ♦মাত্রাবৃত্ত # এপ্রিল ২০২১, নিউইয়র্ক 
মিঠা বাত চালো সাথ ♦ সালেম সুলেরী মোদী যদি খুশ থাকে-- তুমি আমি কে, হাতধরা বধুটির বলো স্বামী কে? তিনিও তো মহাখুশ, ধনী আম্বানী, পিঠে হাত রেখে বলে-- বুডা থাম বা নি? বিয়া-শাদি হুয়া নাহি, মেরি বাদ শুনো-- আপন লায়লা ঢুড়ো, খাশ লেডি চুনো। মোদি বলে-- কিউ ছোড়ো, বিজনেস লাও, মিঠা বাত চালো সাথ-- মিয়াও মিয়াও... ♦মাত্রাবৃত্ত # নিউইয়র্ক 
১৭ এপ্রিল, ২০২১ প্রয়াত হলেন চিত্রনায়ক ওয়াসিম। 'করোনাবেলা'র মৃত্যুমেলা'র শিকার!' গত ২৩ মার্চ ৭০তম জন্মদিনে দেয়া পোস্টটি ছিলো এরকম। বিদেহী আত্মার স্বর্গসুখ একান্তকাম্য ♦ সাসু, নিউইয়র্ক >> ♠ =======♥======√√======√√√======√√√ প্রিয়দিন-জন্মদিনেও নায়কোচিত আছেন নায়ক ওয়াসিম ♥ আড্ডা >> কাকরাইল ছবিপাড়া থেকে গুলশান মসজিদ ♦ সালেম সুলেরী ফোক-ফ্যান্টাসী-অ্যাকশন ছবির বাজারমাত নায়ক ওয়াসিম। ১৯৭৪-এ মহসিন-এর 'রাতের পর দিন' দিয়ে শুরু। 'মামা' এস এম শফি বানালেন 'দি রেইন'। বাংলা নামকরণ 'যখন বৃষ্টি এলো'। ওয়াসিমের বিপরীতে নায়িকা রুশকন্যা অলিভিয়া। আংশিক রঙিন ছবিটি ব্যাপক দর্শকপ্রিয়তা পেলো। ছবিটির প্রতিটি গানও হাটে-মাঠে-ঘাটে জনপ্রিয়। ফোক-ফ্যান্টাসীর মহাগুরু-পরিচালক তখন ইবনে মিজান। বাংলাদেশের 'সিলভার স্টালন' বললেন ওয়াসিমকে। 'ডাকু মনসুর'-এ ড্যাশিং হিরো বানিয়ে সফল হলেন। অগুণতি ভক্ত-অনুরক্ত ওয়াসিমকে ডাকলো-- 'ডাকু-নায়ক'। এরপর আর পেছন ফিরে তাকাতে হয়নি। শতাধিক ছবিতে ওয়াসিম গুণেছেন খ্যাতি-মুদ্রা। জিঘাংসা, বাহাদুর, দোস্ত-দুশমন, কে আসল কে নকল ইত্যাদি। সর্বনায়ক আলমগীর, ফারুক, সোহেল রানার পাশে তিনিও সমুজ্জল। অবশেষে একটি করুণ মৃত্যু 'ডাকু-নায়ক'কে থামিয়ে দিলো। একমাত্র কন্যা-কিশোরী বুশরা দুর্ঘটনায় চিরবিদায় নিলো। ইলিয়াস কান্চনের মতোই হারালেন প্রিয়বধুকেও। অভিনেত্রী রোজী সামাদের ছোটবোন ছিলেন জীবনসঙ্গী। নিকটজনদের অকালপ্রয়াণে নীরবে চলচ্চিত্র ছাড়লেন। শুন্য দশকে স্বেচ্ছা বেকারত্বে নাম লেখালেন ডাকু-নায়ক। ব্যক্তিজীবনে ওয়াসিম ছিলেন ইতিহাসে মাস্টার্স। পুরোনাম মেসবাহ উদ্দিন ওয়াসিম। জন্ম ১৯৫০-এর ২৩ মার্চ কুমিল্লার চাঁদপুরে। তবে বেড়ে উঠেছেন বৃহত্তর ময়মনসিংহে। নায়ক ওয়াসিম ব্যক্তিজীবনে এক মহা-আড্ডাবাজ। ১৯৯০-৯১-৯২-তে আমিও আড্ডাসঙ্গী ছিলাম। ঢাকার কাকরাইলস্থ ভুঁইয়া ম্যানশনে বসতো আসর। 'রাজমনি' সিনেমা, 'বিপাশা হোটেলে'র বিপরীতে, দু'তলায়। আয়োজক ছিলো অভিনেতা সুব্রত বড়ুয়া, সুমন দে। চিত্রনায়িকা দোয়েল আসতেন সুব্রত'র স্ত্রী হিসেবে। শিশুশিল্পী দীঘি তখন অদেখা শিশু। সুমনও চলচ্চিত্রের শিশুশিল্পী ছিলো সুদীপ পরিচয়ে। সুমনের মা চিত্রাভিনেত্রী কাবেরী দে। মামা উত্তম আকাশসহ নিকটাত্মীয়রা চিত্রপাড়ার তারকা। বাবা সাংবাদিক কাম প্রযোজক। সুব্রত, সুমনের যৌথ অফিসটিই ছিলো আড্ডাকেন্দ্র। পাশের 'মনিহার মুভিজ'-এর বিশাল দপ্তরটিও নিতাম দখলে। আমি তখন সন্দ্বীপ, দৈনিক 'বাংলাবাজার পত্রিকা' ছেড়েছি। স্ব-ব্যবস্থাপনায় 'সাদাকালো' প্রকাশের চেষ্টা চালাচ্ছি। সর্ববৃহৎ সিনেমাহল-খ্যাত 'মনিহার গ্রুপে'র কনসালটেন্টও। সেই সূত্রে চলচ্চিত্রের অনেক মহীরুহের সঙ্গ পেলাম। পরিচালক কামাল আহমেদ, আব্দুল্লাহ আল মামুন, ফারুক হোসেন প্রমুখ। কর্ণধার সিরাজুল ইসলাম অফিস করতেন সর্বোচ্চ দু'ঘন্টা। বাকি সময়টুকু ব্যবহার-উদার ছিলো আড্ডামুখরতায়। অভিনেতা প্রবীর মিত্র ছিলেন আমাদের আড্ডাগুরু। খন্ড খন্ড স্যুটিং সেরে শিল্পীরা এতে যোগ দিতেন। প্রধান কথক হিসেবে আমরা পেতাম নায়ক ওয়াসিমকে।স্বরগ্রামে ময়মনসিংহের আন্চলিক ভাষার প্রভাব থাকতো। ঐ এলাকার লোমহর্ষক গল্পও নাটকীয়ভাবে শোনাতেন। গঁফরগাঁও-ভালুকা'র ডাকাতদের প্রামাণ্য বর্ণনা দিতেন। বলতেন, এগুলো এখনও ইবনে মিজান সাহেবরা পাননি। আড্ডাপর্বে চলচ্চিত্রের বাইরেরও অনেকে থাকতেন। অর্থসংবাদ সম্পাদক বন্ধু আলাউদ্দীন হোসেন, শওকত আকবর প্রমুখ। প্রায় ৩০ বছর পর দেখা সেই 'ডাকু-নায়কের'। এশার নামাজের পরে গুলশানস্থ 'আজাদ মসজিদে'। গিয়েছিলাম কৃতবিদ্য বন্ধু-সম্পাদক সৈয়দ রানা মুস্তফীসহ। দেখলাম, অভিনেতা ওয়াসিম তেমন বদলাননি। ৪-৫ জনের মিনি-আড্ডায় তিনি মধ্যমনি। হালকা ঘিয়ে রঙ পান্জাবিতে নায়কোচিত হাসি দিলেন। বললাম, আবার আড্ডা হবে তবে মসজিদের বাইরে। শেষ সাক্ষাৎ সেই ২০১৮-এর উপান্তে। ২০২০-এর ২৩ মার্চ ৭০ বছরে পড়লেন। অভিনয়ে মন নেই, চেহারা বহাল আছে ওয়াসিমে'র। তারুণ্য ধরে রাখা সেই 'ডাকু-নায়ক'কে দূরের সালাম। প্রিয়দিন জন্মদিনে 'করোনামুক্ত' প্রবাসসিক্ত শুভকামনা। একমাত্র সন্তান ব্যারিস্টার ফারহানসহ নিকটজনদের শুভাশিস। ♥ ♦ নিউইয়র্ক, মার্চ ২০২০ 
কবরী'কে কোনো কবর দেবো না =====♠===={{{{{{{ ♦সালেম সুলেরী কবরী'কে কোনো কবর দেবো না, উন্মুখ রাখি বুক-- কবরী আমার বঙ্গসবুজ চিরহাসি প্রিয়মুখ। মাটিতে দেবো না মিশে যেতে নাম, বাসী তো হবে না খ্যাতি, বঙ্গ-আয়না, তুমি ইতিহাস, নায়িকা নামের জ্ঞাতি। মীনা পাল থেকে মহীরুহ হলে, বোয়ালখালি'টা হয়ে, চাটগাঁ’র থেকে হাট-গাঁ মাতিয়ে গরিবানা পাট সয়ে নদীজল থেকে সাগরের ঢেউ-- স্বপ্নজাহাজে ভেসে সিনেমাতে তুমি কিনে নিলে সুখ-- ‘সুতরাং’ সন্দেশে-- চিত্রপাড়ার জবর খবরে সাগরিত ঢেউ-হাসি লাখো দর্শক মাতাল-মুগ্ধ-- কবরী'কে ভালোবাসি। চাঁদ বাঁকা জানি-- প্রিয় গানখানি-- ফেরদৌসী'র গীতে মিলিয়ে দু’ঠোঁট রূপে অকপট বাঙালিনী ভঙ্গিতে আবাল বৃদ্ধ-বনিতা হৃদয়ে সেই যে প্রবেশ, সাথ, এগুনোর গতি ভুলিয়ে দিয়েছে-- কাকে বলে পশ্চাৎ। 'সুতরাং' থেকে 'জলছবি' আর কতো ছবি-- 'বাহানা’য় সেই 'সাত ভাই চম্পা'-পারুল সাদাকালো জমানায়, আহারে পারুল-- মায়াবিনী বোন-- কী ছবি 'অবির্ভাব’, ‘যে আগুনে পুড়ি’ অথবা ‘বাঁশরী’ ‘বিনিময়’ নবধাপ। কবরী মানেই ‘দীপ নেভে নাই’, 'দর্পচূর্ণ', জানি 'ক খ গ ঘ ঙ’-- 'বিনিময়ে' মেলে সম্মান, সম্মানী। ‘তিতাস একটি নদীর নাম’টি-- মহাস্মৃতি ইতিহাস, 'সুজন-সখী'র চিরসখা হয়ে শ্রোতাভূমে প্রীতিবাস। নীল দরিয়া’র মরিয়া ফারুক, কবরী ‘সারেংবউ’ ‘নীল আকাশের নিচে’ যে নায়িকা-- দর্শকে মউ মউ, কৃতী 'দেবদাস', ধৃতি 'হীরামন', স্মৃতি 'চোরাবালি', হাসে, জুটি রাজ্জাক কবরী’র সাথে ‘রংবাজ’-উচ্ছ্বাসে সেই গান 'সে যে-- কেনো এলো না' যে সকলের ঠোঁটে-মুখে, 'আগন্তুকে’র ডাহুক কবরী-- পাখিছুট সম্মুখে। একাত্তুরের মহান যোদ্ধা, প্রতিবেশী দেশে ঠাঁই, স্বাধীনতা চেয়ে মত বিনিময়, যোদ্ধার চেহারাই... দু’হাজার আটে ভোট লড়া মাঠে বিজয়িনী সাংসদ, সাদা অভিনয়, জনতাকে জয়, সেবা-প্রভাময় পদ, পদক একুশে, গণ সে মানুষে ভালোবাসা জলে ভাসে ‘স্মৃতিটুকু থাক’-- গ্রন্থ সবাক, অবাক-- 'করোনা' ত্রাসে, তেরদিন শেষে অভাগা স্বদেশে অসুখে-লড়াই হারা, ‘অনেক সাধের ময়না’ কবরী-- মরণে পাগলপারা। প্রাণপাখি মিছে বাঁধন ছিঁড়েছে, সাধন হয়েছে বাঁচা, অরুণ বরুণ কিরন মালা' হে-- স্মৃতিজাদুময় খাঁচা। উনিশ জুলাই পঞ্চাশে যার জন্ম-- সুনাম পেতে, এপ্রিল ষোল সমাপন হলো দু’হাজার একুশেতে। কবরী-- তোমাকে কবরে না বেঁধে রেখেছি বুকের সাথে, ‘ফুলের মালাটি পরিয়ে দিলাম তোমায় আপন হাতে!' ♦ মাত্রাবৃত্ত ॥ নিউইয়র্ক, এপ্রিল ২০২১
ফাটোদ্যম ♦ সালেম সুলেরী {ছড়াটি প্রকাশিত হয়েছে ছন্দঋদ্ধ কাগজ 'ছড়াটে'তে। সম্পাদক শামস চৌধুরী রুশো'কে মহাধন্যবাদ} ♥ বাবা-ই যখন কাঠুরিয়া, কাঠে-দমে কাঠোদ্যম, চাচা-কাকা ঘাটের মাঝি, ঘাটে-দমে ঘাটোদ্যম। হাটে গিয়ে কাঠ বেঁচে রোজ, হাটে-দমে হাটোদ্যম, মাংস এনে চেটে খাওয়া, চাটা-দমে চাটোদ্যম, নাদুস ছেলে খেলবে মাঠে, মাঠে-দমে মাঠোদ্যম। সাঁঝ বেলাতে পাঠে বসে, পাঠে-দমে পাঠোদ্যম। বাবা এখন ষাট ছুঁয়েছে, ষাটে-দমে ষাটোদ্যম। কাঠ বেঁচে বাপ লাট হয়েছে, লাটে-দমে লাটোদ্যম। বনকে উজাড়, কাঠ কেটেছে, কাটে-দমে কাটোদ্যম। চৌকি ঘরে খাট উঠেছে, খাটে-দমে খাটোদ্যম। টাকার গরম ঠাঁট বেড়েছে, ঠাঁটে-দমে ঠাঁটোদ্যম। পাটের মিলে লগ্নি করেন, পাটে-দমে পাটোদ্যম। কারখানাতে বল্টু ও নাট, নাটে-দমে নাটোদ্যম। শ্রমিক খাটান, কমেই খাটান, খাটে-দমে খাটোদ্যম। চটের ছুটা, ছাঁটও বেচেন, ছাঁটে-দমে ছাঁটোদ্যম। কৃপণতায় নাম ফুটে যায়, ফাটে-দমে ফাটোদ্যম। ♠ ♦স্বরবৃত্ত
এপ্রিলের কাঁধে মারীময় পয়লা বোশেখ ♦সালেম সুলেরী এপ্রিলের আকাশকে দু’ভাগ করেছে পয়লা বোশেখ! একদিকে খরার চাদর, অন্যদিকে খসখসে গ্রীষ্ম, তৃষ্ণার্ত নক্ষত্র সেই বিশাখা সুন্দরী-- নেমে আসে বোশেখের ধুলোমাখা ধূসর শাড়িতে দেহ ঢেকে। তোমাকে বরণ করি কি দিয়ে বিশাখা ? এক পক্ষ আগেই কি যে ঠক্ খেলাম পয়লা এপ্রিলে, প্রেমের পাখিরা ফুল দেবে বলে বাগানে ডাকলো আর রাজনীতিকের স্বরে শোনালো কুটিল কাব্য -- আজ যে মোদের এপ্রিল ফুল গো ... ফুল আর নেবো না, এবার অস্ত্র নেবো। ভ্যাকসিন ফোটানোর সিরিজ ইন্জেকশন নেবো। বোশেখের নির্মম রোদ্দুর গায়ে মেখে হয়তো এবার শিরোচ্ছেদ হবে তার -- যার নির্মম কুঠারে জীবন্ত জবাই হয় বৃক্ষ, এবার খরার পান্তা-ভাতে শুঁটকির বদলে ইলিশ-ঝোল এবার মানুষ হবে সুমহান বাংলার বাঘ, শেরে বাংলা এবার স্বদেশ পাবে রবীন্দ্র সঙ্গীত থেকে দারিদ্র্য তাড়ানো সুরে বোশেখের বজ্র-ব্যান্ড, এবার লড়াই মারী ও মড়ক ঠেকানোর, আপামর দিকে দিকে মরণ কামড়, লাশের মিছিল কাঁপা মোড় মিথ্যে প্রতিশ্রুতিদাতা ভাগ্যবিধাতাদের যদিও শুভ হালখাতা বড়োই অশুভ হবে, এমন প্রতিশ্রুতিও মিথ্যে হয়ে যায় ... কারণ মানুষ জেগে ওঠে না, মুখোশ খুলে দিনেও ঘুমায়, চেতনা দু’ভাগ হয় যেমন এদিকে এপ্রিলের আকাশকে দু’ভাগ করেছে পয়লা বোশেখ। ♠ ♦ অক্ষরবৃত্ত
বেগম জিয়া কেনো কারাগার থেকে করোনায় # ফালু বলতেন-- আপনার লেখা ম্যাডাম আগে পড়েন। পরে অন্য কাজ করেন ♦ সালেম সুলেরী ♣ { সম্প্রতি সাপ্তাহিক ঠিকানা, নিউইয়র্কে প্রকাশিত। কর্ণধার এম এম শাহীন সমীপে শুভেচ্ছাসমেত ধন্যবাদ} ১১ এপ্রিল’২১-এর ল্যাবরেটরী রিপোর্টটি চোখে দেখলাম। করোনা পজিটিভ হয়েছেন বেগম খালেদা জিয়া। 'রাজনীতিতে ধরাশায়ী' জাতীয়তাবাদী দলের চেয়ারপারসন তিনি। নিজেও রাজনৈতিকভাবে জেলবন্দি। দাপ্তরিক বয়েস প্রায় ৭৭ বছর। প্রধানমন্ত্রী শেখ হাসিনার থেকে দু’বছরের সিনিয়র। দাপ্তরিকভাবে প্রধানমন্ত্রী হয়েছেন তিনবার। ক্ষমতাসীনপূর্ব সময়ে ঘনিষ্ঠ ছিলাম উভয় শীর্ষ নেত্রীরই। বিশেষ করে এরশাদ-যুগে 'স্বৈরাচার সরকার বিরোধী' আন্দোলনকালে। কেউ বলে খালেদা, কেউ বলে হাসিনা, দুই জনে ভাগ হওয়া মোটে ভালোবাসিনা। দু’জনের রোষ কি? এক হতে দোষ কি? (অবৈধ ভেলা চড়ে আমরাতো ভাসি না!) ১৯৮৮ সালে ‘সাপ্তাহিক সন্দ্বীপে’ প্রচ্ছদ করেছিলাম পদ্য দিয়ে। খ্যাতিমান আবু সালেহ-এর পদ্যে প্রচ্ছদলিখন বন্ধু আমির খসরুর। শীর্ষ সার্কুলেশনপ্রাপ্ত ম্যাগাজিনটিতে আমি নির্বাহী সম্পাদক। তুমুল সাড়া পেয়েছিলাম গণতন্ত্রমুখী পরিবেশনায়। বিশেষ করে দুই নেত্রীর বিবদমান বিরোধ ভাঙাতে। পাঁচদলীয় জোট দু’নেত্রীকে ঐক্যবদ্ধ করতে সক্ষম হয়। সেই পাঁচদলে'র অন্যতম নীতি-নির্ধারক ছিলেন দুই চিরকুমার। কলামিস্ট-রাজনীতিক নির্মল সেন ও ফয়েজ আহমদ। উভয়ে বলেছিলেন-- তোমাদের প্রচ্ছদকাহিনীটি কাজে দিয়েছে। দুই নেত্রীকে এক টেবিলে বসাতে ওটাই ছিলো নিয়ামক। গণমানুষের মতামত প্রতিফলিত হয়েছিলো তাতে। আমাদের বিশ্বাস-- দুই নেত্রীই প্রতিবেদনটি পড়েছে। পাঁচদলের রাশেদ খান মেনন, হাসানুল হক ইনুৃও পড়েছেন। সন্দ্বীপ ম্যাগাজি'নে আমি ‘শেষ সংবাদ’ শিরোনামে কলাম লিখতাম। সমাজ, সংস্কৃতি, রাজনীতির ওপর সর্বশেষ মূল্যায়ন থাকতো। সেসবে বেগম খালেদা জিয়ার প্রসঙ্গ অসংখ্যবার এসেছে। এরশাদ বিরোধী আন্দোলনে শ্রদ্ধেয় খালেদা-হাসিনা ঐক্যবদ্ধ ছিলেন। ফলে ১৯৯০-এর ৬ ডিসেম্বর এরশাদ সরকারের পতন হয়। ১৯৯১-এর ২৭ ফেব্রুয়ারির নির্বাচনে বিএনপি বিজয়ী। বেগম জিয়া পাঁচটি আসনে এমপি নির্বাচিত হন। দেশের প্রথম নারী প্রধানমন্ত্রী হিসেবে শপথও গ্রহণ করেন। ১৯৯১ সালে আমি 'সাপ্তাহিক আকর্ষণ' ম্যাগাজিনে নির্বাহী সম্পাদক। সম্পাদক, ব্যবস্থাপনা সম্পাদক সৈয়দ আল ফারুক, নাহিদ নাজিয়া। প্রথম তিনটি সংখ্যাই পুনর্মুদ্রণ পর্যায়ে পৌঁছায়। প্রথমটিতে ছিলো জেনারেল সফিউল্লাহর সুদীর্ঘ সাক্ষাৎকার। তিনি স্বাধীন বাংলাদেশের প্রথম সেনাপ্রধান। জে. জিয়াকে ‘স্বাধীনতার ঘোষক’ বলা মুক্তিযুদ্ধের সেক্টর কমান্ডার। বঙ্গবন্ধুর নৃশংস হত্যাকান্ড ঠেকাতে ব্যর্থ সেনাপ্রধান। সামগ্রিক বিষয়ে প্রথম বিস্তারিত সাক্ষাৎকার দিয়েছিলেন আমাকে। দুর্লভ আলোকচিত্র আর ওনার বক্তব্যে প্রচ্ছদ করেছিলাম। বলেছিলেন-- ‘মুজিব-জিয়া হত্যায় এরশাদের হাত ছিলো!' আকর্ষণ-এর দ্বিতীয় প্রচ্ছদটি ছিলো বেগম জিয়াকে ঘিরে। তিনি তখন নতুন প্রধানমন্ত্রী হয়েছেন। চোখকাড়া দুর্লভ আলোকচিত্র দিয়েছিলেন লুৎফর রহমান বীনু। শিরোনাম করেছিলাম : ‘পুতুল থেকে প্রধানমন্ত্রী’। উল্লেখ্য, বেগম জিয়ার ডাক নাম পুতুল। শেখ হাসিনার একমাত্র কন্যার নামও (সায়মা ওয়াজেদ) পুতুল। অনেক দুর্লভ তথ্য সংযোজিত হয়েছিলো প্রচ্ছদকথায়। এক্ষেত্রে সহযোগিতা দিয়েছিলেন প্রয়াত খুরশীদ জাহান হক। তিনি বেগম জিয়ার অগ্রজ সহোদরা, পরে এমপি, মন্ত্রী। দিনাজপুর সদর-এর প্রতিনিধিত্বকারী। ‘চকলেট আপা’ নামেই ছিলেন খ্যাতিমান। আগস্ট মাসেই জন্ম দুই রাজনীতিক সহোদরার। একদা ‘সাদাকালো’ ম্যাগাজিনে দু’জনের ওপর প্রচ্ছদ করি। শিরোনাম : সিংহ রাশির জাতিকা দুই রাজনৈতিক সহোদরা। আকর্ষণ-এর তৃতীয় প্রচ্ছদটি ছিলো শেখ হাসিনা’কে নিয়ে। ‘ইতিহাসের রাজকন্যা’ শিরোনামের প্রচ্ছদটিও ছিলো জমজমাট। ক্ষমতাসীন প্রধানমন্ত্রীর বিশেষ সহকারী হন মোসাদ্দেক আলী ফালু। এরশাদ-বিরোধী আন্দোলনকালে বেগম জিয়ার সহকারী ছিলেন। আলাপ-পরিচয় মূলত তখন থেকেই। ক্ষমতাসীন হওয়ার পর 'এনটিভি' ও 'আমার দেশ’র কর্ণধার হন। সংসদ সদস্যও নির্বাচিত হয়েছিলেন মহানগরী ঢাকায়। জনাব ফালু’র সাথে আমার শেষ দেখা ২০০৪-এর মাঝামাঝি। হোটেল সোনারগাঁ-এর দীর্ঘ লবি’তে। আমি ঢুকছি আর তিনি স্ত্রীসহ বেরুচ্ছেন। সামনা সামনি হতেই ঠুকলেন লম্বা সালাম। বোরকা পরিহিত স্ত্রীর সাথে পরিচয় করিয়ে দিলেন। বললেন-- আমার বউ, রোজা’র আম্মু। উল্লেখ্য, এই বিয়ে সম্পর্কে পূর্ব থেকেই কিছুটা জানতাম। সেই ভদ্রমহিলার এটি দ্বিতীয় বিয়ে। আর ফালুর প্রেমঘটিত প্রথম পরিণয়। ভদ্রমহিলার স্বামী সৌদি প্রবাসী ছিলেন। সেখানে আওয়ামী লীগ করতেন, সম্ভবত প্রচার সম্পাদক। পরিবার থাকতো ঢাকার শাহজাহানপুরে। কিন্তু ভদ্রলোক তেমন দেশে ফিরতেন না। ফলে স্ত্রী’র সঙ্গে দীর্ঘ মনোমালিন্য।৷ অতঃপর তরুণ ফালু'র সঙ্গে আলাপ-পরিচয়-প্রণয়। কন্যা রোজা’র নামেই 'আরটিভি’র প্রতিষ্ঠা। দেশে 'ওয়ান ইলেভেনে'র সরকার এলে ‘আরটিভি’ হাতছাড়া হয়। স্ত্রীর সাথে পরিচয় করানোর পর নাটকীয় ঘটনা। জনাব ফালু স্ত্রীকে বললেন-- এবার ওনার পরিচয় দেই। তুমি ওনাকে ভালোভাবে চিনে রাখো। কারণ উনি বাংলাদেশের একজন গুণী সাংবাদিক। বিদেশের মিডিয়াতেও কাজ করেন। ওনার একটা গোপন ঘটনা বলি। আমাদের ম্যাডাম জিয়াও ওনার লেখনীর ভক্ত। ওনার লেখা পেলেই ম্যাডাম সেটি আগে পড়েন। পড়া শেষ করে তারপর অন্য কাজ করেন। আমি নিজের চোখে এই ঘটনা দেখেছি। ওনার নামটি হয়তো তুমি জানো-- সালেম সুলেরী। জনাব ফালু’র নাটকীয় বর্ণনায় আমি লজ্জিত হলাম। তবে খেই না হারিয়ে বললাম এমনটি এই প্রথম জানলাম। এর আগে ১৬ ডিসেম্বরে শেখ হাসিনাও এমনটি বলেছিলেন। রাত সাড়ে ১০টায় ৩২ নম্বরে গেলে বাঁধা পাই। ওনার সহকারী মৃণাল বাবু বলছিলেন দেখা হবে না। দূর থেকে শেখ হাসিনা আমাকে দেখে ফেলেছিলেন। চিৎকার করে বললেন-- ওকে আসতে দাও। তোমরা জানো না-- ওর লেখা আমার খুব পছন্দ। ও আসুক, আজ না হয় একটু দেরিতে ঘুমাবো। ১৯৮৮-তে শেখ হাসিনার লেখা নিবন্ধ 'সন্দ্বীপে' ছেপেছিলাম। সেটিই ছিলো ওনার জীবনের প্রথম নিবন্ধ/ প্রবন্ধ। এরপর বিচিত্রা’য় লিখেছেন : ওরা টোকাই কেনো। বেগম খালেদা জিয়া তেমন একটা লেখেননি। তবে বলেছেন, সাক্ষাৎকার দিয়েছেন, স্মৃতিচারণ করেছেন। সবকিছু মিলিয়ে একটি ঢাউস সাইজের গদ্য হতে পারে। জীবদ্দশায় সেটি দেখে গেলে ভীষণ প্রীত হবো। প্রবীণ বয়েসে করোনাক্রান্ত হওয়া ভীষণ আশংকার। মহান সৃষ্টিকর্তার কাছে প্রার্থনা-- দ্রুত সুস্থতা দিন। দ্রুত কারামুক্তিও একান্ত কাম্য। ক্ষমতাধারীদের নিকট এটি আরাধ্য দাবিও। কারণ সত্তরোর্ধ বয়েসে তিনি কারগারের ঘানি টানছেন। কখনও জামিন, কখনও কারা-হাসপাতাল, কখনও কারান্তরালে। করোনা'য় আক্রান্ত হওয়া নিয়ে চলছে অভ্যন্তরীণ বিতর্ক। তথ্যমতে, বেগম জিয়া অনেক আগে ভ্যাকসিন নিতে চেয়েছিলেন। কিন্তু বাঁধ সাধেন বৃটেনবাসী পুত্রবধু ডা. জোবাইদা। বয়েস বেশি-- এই অজুহাতে তিনি নিবৃত্ত করেন। শরীরে অনেক অসুখ যা ভ্যাকসিন উপযোগী নয় বলে জানান। বেগম জিয়ার রাজনৈতিক সহযোগিদের অনেকে এতে বিরক্ত। প্রেসিডিয়াম সদস্য বাবু গয়েশ্বর চন্দ্র রায় ক্ষোভ দেখিয়েছেন। গণস্বাস্থ্য চেয়ারম্যান ডা. জাফরুল্লাহ চৌধুরীও নাখোশ। তিনি বলেছেন ডায়াবেটিস না থাকলে আর আশংকা থাকেনা। ভ্যাকসিন নেয়ার বিষয়ে প্রস্তাব করে ব্যর্থ হয়েছি। ম্যাডাম জিয়ার ডায়াবেটিস নেই অতএব ভ্যাকসিন নিতে পারতেন। তিনি বলেন, ডা. জোবাইদা স্বামী তারেক রহমানকে সমর্থন করেছেন। কিন্তু এই বিষয়টি নিয়ে দল ও পরিবারে সংকট বাড়বে। মহান সৃষ্টিকর্তা সংকট মোচনে দ্রুত সহায় হোন।♠ ♦ নিউইয়র্ক, এপ্রিল ২০২১
কৈশোর থেকে রোজা করি আমি, বহাল তা আজতক, শুদ্ধির মাসে শুভ-শুভেচ্ছা, রমজান মোবারক♥ ♦সাসু, নিউইয়র্ক ♪মাত্রাবৃত্ত, ২০২১
গোধরা-নদী বাংলাতে ক্যান! ======♥====[[[[[[{{{{{ ♦ সালেম সুলেরী (কোচবিহারে শীতলকুচিতে সরকারি বাহিনীর গুলিতে নিহত ভোটারদের প্রতি) ব্যালট চেয়ে বুলেট পেলাম লাশের ভেলায় বাংলা এলাম, গোধরা থেকে রক্তনদী-- শীর্ষ শাসক তোমায় সেলাম! তোমার নদী কাশ্মিরে যায়, দিল্লীতে লাল রক্ত জমায়, রক্তনদীর ঘোর জমানায় ধর্মাবতার-- কে আজ দমায়। অমিততেজ, কৃপাণ হাতে মারছো মানুষ দিনে-রাতে, হন্তারকের রুদ্র রুচি-- তপ্ত হলো শীতলকুচি, ‘জয় শ্রীরামে’র পবিত্রতা পাঁচটি লাশে কুচি কুচি... কোচবিহারে কদমবুচি! গেরুয়া বীর-- কদমবুচি! পাশেই আছে তিস্তা নদী, মাথার ওপর মহান মোদী, 'ও দিদি ও দিদি' বলে ভাঙলো রাজার রীতি-বিধি। ছুড়লো বুলেট প্রতিপক্ষে হায় সাধারণ, নেই রক্ষে দশ জনগণ গুলীধারণ, মৃত্যুবরণ রাঙা বক্ষে। হত্যা যাদের প্রাচীন খেলা-- বঙ্গে খেলে বোশেখমেলা, খেলা হবে ডাক শুনে হায় মানববলি-- বোঝো ঠেলা। অমতলীতে আমের মুকুল জলভরা চোখ-- ভাসছে দু’কুল, গণতন্ত্রের উৎসবে আজ না হাসিমুখ, না অনুকূল। শোক-জানাজা, শ্মশান-বাণী আজ প্রতিবাদ-- চুথমারানি, বাংলা চরায় অবাঙালি, ভোট-ভায়োলেন্স, মারছে প্রাণি। মারের বদল মার দেবো না, লড়ছি ভোটে, হার নেবো না, বিজয় নিয়েই করবো বিচার, রক্তখেকো ছাড় দেবো না। গোধরা-নদী বাংলাতে ক্যান, স্রোত এগুতে আর দেবোনা ঘাসের ওপর লাশের মিছিল এবার লড়াই, ঘাড় দেবো না, ব্যালট-বুলেট বিজয়ঘরের স্বর্ণচাবি, দ্বার দেবো না, বঙ্গাকাশে ঈগল-ছোবল আর ক্ষমতা ধার দেবো না, নদীর স্রোতে ভাসুক তবে নদীর অধিকার দেবো না! সুখের আশায় শোক কিনে হায় লাশ-অভিশাপ, ভার নেবো না। বাংলা যারা শ্মশান বানায়-- সেই শাসকে হার নেবো না, রক্ত তোমায় কথা দিলাম বাংলা বাঁচাই-- ছাড় দেবো না। ♠ ♦স্বরবৃত্ত ॥ নিউইয়র্ক, এপ্রিল ২০২১
মাওলানা মামুনুলকে আহারে দু'দন্ড শান্তিতে ঘুমাতে সুযোগ দিন! বেচারা বিপন্ন ক্লান্ত, পরিশ্রান্ত প্রাণ এক বনলতা সেনহীন...! ♦
