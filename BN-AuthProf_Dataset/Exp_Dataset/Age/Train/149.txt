কোনো একটা কাজ করতে যারা উৎসাহ বা তাড়া দেয়, কাজটা হয়ে গেলে সাধারণত তাদেরকে আর খুঁজে পাওয়া যায় না। আমি বইমেলায় বই প্রকাশ করছি একটানা এক যুগ ধরে। এই বারো বছর আমার কোনো বইয়ের ই-বুক সংস্করণ ছিল না। বিগত চার-পাঁচ বছর ধরে প্রবাসী অনেকেই আমার ই-বুক চেয়ে এসেছেন। কিন্তু আমি তাতে কর্ণপাত করিনি। বরাবরই হার্ডকপিতে বিশ্বাসী ছিলাম। যারা বেশি আগ্রহী ছিলেন; তাদের কাউকে-কাউকে জিপিওর মাধ্যমে বই পাঠিয়ে দিয়েছি, কারো-কারো বাংলাদেশের ঠিকানায় বই পাঠিয়েছি। কিন্তু এতে আমার বইয়ের প্রসার বিঘ্নিত হচ্ছিল। বিদেশে বই পৌঁছা একদিকে যেমন সময়সাপেক্ষ, অন্যদিকে 'খাজনার চেয়ে বাজনা বেশি' পর্যায়ের খরচসাপেক্ষ, আফ্রিকাসহ কিছু-কিছু অঞ্চলে ডাকবিভাগ অতটা সহজলভ্যও না। বাংলাভাষী মানুষ বাস করেন, এমন মোটামুটি সব অঞ্চলেই এখন আমার কিছু-না-কিছু পাঠক আছেন। ফলে, সময়ের সাথে তাল মেলাতেই আমাকে ই-বুক তৈরি করতে হয়েছে। আমার সতেরোটা বই গুটিয়ে আটটা বইয়ে সব লেখা এঁটে ফেললেও ই-বুক বানিয়েছি নয়টা। ই-বুকের ক্ষেত্রে 'গণকবিতাতন্ত্রী বাংলাদেশ' বইটা থেকে 'ইয়াম্মি সিরিজ' আলাদা করে ফেলেছি। ই-বুক তৈরি করতে যারা উৎসাহ দিয়েছিলেন, স্বাভাবিকভাবেই তাদেরকে আর খুঁজে পাওয়া যায়নি। তবে, প্রবাসী অন্য অনেকেই ই-বুক নিচ্ছেন, মুহূর্তের মধ্যে পৃথিবীর এক প্রান্ত থেকে অন্য প্রান্তে পৌঁছে যাচ্ছে শত-শত পৃষ্ঠার আস্ত বই। যে প্রত্যাশা নিয়ে পনেরো দিনের পরিশ্রমে ই-বুক বানিয়েছিলাম, তা মোটামুটি পূরণ হচ্ছে। হতাশ হতে হচ্ছে না। আমার বইয়ের হার্ডকপি যেমন আমার কাছ থেকেই কুরিয়ারে নিতে হয়, ই-বুকও কিনতে হয় আমার কাছ থেকেই। আমার কোনো ক্ষেত্রেই কোনো মধ্যস্বত্বভোগী নেই। বই প্রকাশ ও বিপণনের ক্ষেত্রে আমি সম্পূর্ণ স্বাধীন ও সার্বভৌম। ই-বুক শুধু প্রবাসী ও ভারতীয়দের জন্য, দেশের ভেতরে কুরিয়ারের মাধ্যমে হার্ডকপি। তবে শুধু 'ইয়াম্মি সিরিজ' ই-বুক সবার জন্য। যেকোনো কিছুর জন্য যোগাযোগ করতে হবে আমার মেসেঞ্জারে। আমার মেসেঞ্জারই আমার ওয়ান স্টপ সার্ভিস সেন্টার।
আমরা হলাম ইগলপাখি, তোমরা সবাই শালিক; ওপরে আল্লাহ্, জমিনে আমলা— হুকুম করার মালিক।
আমার দুই গল্পের বই 'বড়দের ছোটগল্প' আর 'উসকানিমূলক গল্প' একসাথে কুরিয়ারখরচসহ ৬৭০ টাকার পরিবর্তে ৫০০ টাকায় বিক্রি করার ঘোষণা দিয়েছিলাম দিন বিশেক আগে। ঘোষণায় কাজ হয়েছে। পর্যাপ্ত সাড়া পেয়েছি। বাসা থেকে দুটো কার্টন কমেছে (একেক কার্টনে ৪৫ কপি করে থাকে), ইদের পরে আরো কমবে। আজ সেই অফারের শেষদিন। আমাকে ৫০০ টাকা পাঠিয়ে দিলেই ইদের দু-চার দিন পর কুরিয়ার সার্ভিস চালু হওয়ামাত্র দুই বই যার যার ঠিকানায় পৌঁছে যাবে (ঢাকার মধ্যে হোম ডেলিভারির ব্যবস্থা আছে)। দুটো লকড আইডিতে বই দুটোর উনিশটা গল্প স্ট্যাটাস আকারে দেওয়া আছে। প্রবাসীরা নির্দিষ্ট পরিমাণ অর্থপ্রদান সাপেক্ষে আইডি দুটোর ফ্রেন্ডলিস্টে যুক্ত হয়ে গল্পগুলো পড়তে পারবেন। প্রবাসীদের জন্য আমার প্রবন্ধের সর্বশেষ বই 'ভয়ের দেশে লয়ের দেশে'র ই-বুক সংস্করণ আছে, ইদের পর তাদের জন্য যথাশীঘ্র আমার অন্য সাত বইয়েরও ই-বুক আসবে। যেকোনো প্রয়োজনে নক করতে হবে আমার মেসেঞ্জারে।
ইদ মোবারক-খচিত একই ছবিতে নিরানব্বই জনকে ট্যাগ করার মাধ্যমে কিংবা একই ভিডিও, জিআইএফ, টেক্সট, ভিজিটিং কার্ড বা রাজনৈতিক পোস্টার গণহারে সবাইকে ফরওয়ার্ড করে ইদের শুভেচ্ছা জানানো আর মাঝারির চেয়ে একটু ছোট একটি কবুতরের বাচ্চা জবাই করে ছোট ছেলের আকিকা, মেজো ছেলের খতনা, সেজো ছেলের মানত, বড় ছেলের বউভাত, ছোট মেয়ের জন্মদিন, মেজো মেয়ের জিপিএ পাঁচপ্রাপ্তি, বড় মেয়ের ওয়ালিমা, চাচার চল্লিশা এবং নিজের আগাম কুলখানিতে আগত সব অতিথিকে একসাথে খাইয়ে বেঁচে-যাওয়া অবশিষ্ট মাংসটুকু ফ্রিজে রেখে গরম করে-করে আস্তে-আস্তে একটু-একটু করে খাওয়া একই কথা।
ব্যাপার না রে, ব্যাপার না; এখন আমি এমন আমি— যখন-তখন ক্ষ্যাপার না। ক্ষোভের ঘরে খিড়কি এঁটে এখন আমি ক্ষান্ত খুব, কাগজ-জুড়ে নামবে আঁধার— মগজ আমার জানত খুব। অন্নছাড়া কাটছে সকাল, ছন্নছাড়া সন্ধ্যাকাল; এখন আমি শীতের ঘুমে, এখন আমার বন্ধ্যাকাল। খাক না মারা, যাক না তারা তাদের মতোন দোষ করে; এখন আমি আমার আমি, উঠব কেন ফোঁস করে! দোষ করে যাক, খোশ করে খাক, হোক গে তাদের তেলের জয়; কে দেখেছে কোথায় কভু ছন্নছাড়া ছেলের জয়! অদ্য হতে পদ্যবিহীন আমার যেন কাল কাটে, কুমির আনার জন্যে কি আর দুবার কেহ খাল কাটে! চলছি না আর, বলছি না আর— যখন মুখে যা-ই আসে, বুকপকেটে পুড়ুক শ্মশান, উড়ুক যত ছাই আসে। ছাইয়ের ভেতর স্বর্ণ কত, জানেন কেবল স্বর্ণকার; জলের ভেতর জ্বলার ধ্বনি— শুনবে এমন কর্ণ কার! শ্মশ্রু বেয়ে অশ্রু ঝরে সঙ্গোপনে টুপ করে; রাখছি হিশাব— করছে কে কী, আমলনামায় চুপ করে। আঁধার যখন কাটবে আবার রাতের শেষে রোদ করে; হিশাব যত আসল-সুদের, সময় দেবে শোধ করে। নিচ্ছি বিদায়, আমার কী দায়, আমার কিসে যায়-আসে; ভাঙব না আর পাথর কোনো চললে যদি পায় আসে। ডুবছে যারা, ডুবুক তারা, ব্যাঙের কুয়ো গভীর হোক; চাইছি না আর বঙ্গদেশে জন্ম কোনো কবির হোক। নিজের ধনে ধনেশ হব, চাইছি কারো ফেভার না; জ্বলেই যদি আগুন আবার, আগুন কিন্তু নেভার না!
বয়স ৫০ প্রায়, জীবনের তিন-চতুর্থাংশ শেষ, একটা উপজেলা প্রেসক্লাবের সভাপতি। তার খুব কি প্রয়োজন ছিল এই কাজটা করার? লিংক দিলাম। ওনার পোস্টে কেউ গালাগাল করবেন না, কমেন্ট করলে যথাসম্ভব গাম্ভীর্যপূর্ণ ভাষায় করবেন, কূটনৈতিক ভাষায় বলে আসবেন তার অপরাধের মাত্রা কতটুকু; অথবা সবাই গিয়ে তাকে বিদ্রুপাত্মক প্রশংসা করে আসুন। আমি খুব হতাশ। একজন প্রেসক্লাব সভাপতিকে আমি সত্যিই এই অ্যালবামে দেখতে চাইনি। ৯ ঘণ্টা আগে উনিই পোস্ট দিয়েছেন, 'যে অসৎ, সে সকল‌কেই নি‌জের মতো ভা‌বে।'
যখন শুনলাম কোটাসংস্কার আন্দোলন থেকে উদ্ভূত 'ছাত্র অধিকার পরিষদ' রাজনৈতিক দলে রূপ নিতে যাচ্ছে, আমি আকুল আশায় বুক বেঁধেছিলাম। ভেবেছিলাম এদের হাত ধরেই বাংলাদেশে খালেদা-হাসিনা মল্লযুদ্ধের অবসান ঘটতে যাচ্ছে। ড. আসিফ নজরুলকে রাষ্ট্রপতি; নুরুল হককে প্রধানমন্ত্রী, রাশেদ খানকে অর্থমন্ত্রী, হাসান আল মামুনকে স্বরাষ্ট্রমন্ত্রী ধরে মনে-মনে মন্ত্রিসভাও গঠন করে ফেলেছিলাম। কিন্তু হঠাৎই দেখলাম বিবিধ অস্বচ্ছতার অভিযোগ তুলে পিএম সোহেল নামক একজনের নেতৃত্বে নেতাদের একাংশ সংগঠনটি ছেড়ে চলে গেল। এরপর মামুন-সহ আরো কয়েকজনের বিরুদ্ধে তাদেরই সংগঠনের এক ছাত্রী একবুক জ্বালা বুকে নিয়ে 'বিয়ের প্রলোভন দেখিয়ে ধর্ষণ'-এর মামলা ঠুকে দিলো, কমিটি থেকে মামুন ও অন্য আসামিদের নাম চুকে গেল, সংগঠন আরো সীমিত হয়ে ঢুকে গেল সাপের খোলসে। খালেদা-হাসিনার দুঃশাসন থেকে মুক্তিলাভের স্বপ্ন আরেকটু ফিকে হলো। পরশু দেখলাম ফেসবুক চ্যাটিংয়ে কথা কাটাকাটির জের ধরে নুর রাশেদকে সংগঠন থেকে বহিষ্কার করে দিয়েছে, রাশেদও নুরকে পালটা বহিষ্কার করেছে অথবা ধরিয়ে দিয়েছে কারণদর্শাও নোটিস। মেসেঞ্জারে ঝগড়া হলে সাধারণরা করে ব্লক, অসাধারণরা করে বহিষ্কার! অনেক দিন ধরেই আমার রাজনৈতিক কলাম লেখা হচ্ছিল না। উপযুক্ত উপলক্ষ পেয়ে বসে গেলাম তদন্তে। খোঁজ নিতে লাগলাম নিকট অতীতে ছোট দলগুলো কবে কীভাবে ভেঙেছে, দেড় সদস্যবিশিষ্ট কমিটির কে কাকে বহিষ্কার পালটা-বহিষ্কার করেছে, বহিষ্কার-বহিষ্কার খেলতে গিয়ে কোন কোন দল ঝাড়ে-বংশে নিশ্চিহ্ন হয়ে গেছে। নুরদের সংগঠনটি এখনও রাজনৈতিক দল হিশেবে ঘোষিত না। রাজনৈতিক দল হিশেবে স্বীকৃতি পাওয়ার আগেই বাংলাদেশের কোন-কোন সিকি-রাজনৈতিক সংগঠনের অকাল গর্ভপাত ঘটেছে, এ ব্যাপারেও সামান্য খোঁজখবর নেওয়া শুরু করেছিলাম। আমার রাজনৈতিক কলামগুলো যেহেতু প্রচুর তথ্যে ভরা, সেহেতু একেকটা কলাম শুরুর আগে এক-আধ দিন এ রকম তল্লাশি অভিযান চালাতে হয়। আজ সকালে কলামটা লেখা শুরু করার নিয়ত ছিল। এরই মধ্যে শুনি নুর-রাশেদ পালটাপালটি বহিষ্কারাদেশ প্রত্যাহার করে নিয়েছে, ব্রেকআপ মিটমাট করে প্যাচআপ করে ফেলেছে, পরস্পরকে আনব্লক করে নুরু-পুশি আয়শা-শফি মিলে আমবাগিচায় বনভোজন পাতিয়েছে। রাষ্ট্রপতি থাকাকালে হুসেইন মুহম্মদ এরশাদের এতটাই ঘনঘন মুড সুয়িং হতো যে, তার মন্ত্রিপরিষদের সদস্যরা সকালে নিজ কার্যালয়ে যাওয়ার আগে নাকি পত্রিকা পড়ে নিশ্চিত হয়ে নিতেন তাদের মন্ত্রিত্ব আছে কি নেই। এরশাদ কারো মন্ত্রিত্ব কেড়ে নিলে তিনি তা নাকি ঐ মন্ত্রীকেও জানাতেন না, পত্রিকাগুলোকে বলে দিতেন এবং পত্রিকা পড়েই মন্ত্রীরা জানতে পারতেন মন্ত্রিত্ব থাকা না-থাকার খবর। জোটবদ্ধভাবে নির্বাচন করবেন, না একা নির্বাচন করবেন; চারদলে যাবেন, না চৌদ্দদলে যাবেন; এ নিয়েও এরশাদের মুহুর্মুহু মুড সুয়িং হতে দেখেছি। কখন কাকে দলের মহাসচিব করছেন আর কখন মহাসচিব পদ থেকে তাকে খেদিয়ে দিচ্ছেন, কখন কোন স্ত্রীকে তালাক দিচ্ছেন আর কোন স্ত্রীকে দলের প্রেসিডিয়াম সদস্য বানাচ্ছেন; এরশাদের এ সংক্রান্ত মুড সুয়িংও সর্বজনবিদিত ছিল। এরশাদকে হারিয়ে আমরা নুরকে পেয়েছি, জাতীয় পার্টির জায়গায় পেয়েছি ছাত্র অধিকার পরিষদকে। হুসেইন মুহম্মদ এরশাদের খেতাব ছিল পল্লিবন্ধু। ছাত্র অধিকার পরিষদের টাঙ্গাইল শাখা নুরকে দিয়েছিল জনবন্ধু না যেন যুববন্ধু খেতাব। নুররা আমাকে একটা পূর্ণাঙ্গ কলাম লেখার সুযোগটুকুও দিলো না, বহিষ্কারাদেশ প্রত্যাহার করে নিল এর আগেই, পল্টি নিয়ে চোখের সামনে দেখিয়ে দিলো এরশাদসুলভ মুড সুয়িং। পল্লিবন্ধু এভাবেই যুগ-যুগ বেঁচে থাকবেন ছাত্র অধিকার পরিষদের পল্টিবন্ধুদের মাঝে। পল্টিবন্ধু খেতাবটা ছাত্র অধিকার পরিষদের কোন নেতা নেবে, এ নিয়ে মেসেঞ্জারে গ্রুপে বাকবিতণ্ডা না হলেই হয়। আমার দৃঢ় বিশ্বাস, নুর বা রাশেদ এই সামান্য ব্যাপার নিয়েও বিতণ্ডা করার মতো দুশ্চরিত্রহীন না। 
আই অ্যাম জাস্ট ব্যাক— একটু আগে ফিরশি বাসায়, সঙ্গে শপিং প্যাক! গিয়েশিলাম করতে শপিং বসুন্ধরা-রাপায়; এত্তগুলা পিক দেবো আজ, এফবি দেবো কাঁপায়। কী করি নাই? কী করি নাই? ওএমজি-ঔ! থ্যাংক্স রে, ওরে বেস্টি আমার— মৌলি-মিলা-মৌ! চারটা মিলে ঘুরশি এত, লাইফ হয়েশে তিতা; ধুরো বাড়া, খাইশি পাড়া, ছিঁড়শে জুতার ফিতা! ছিঁড়শে ফিতা, হইশে কীতা? আমরা করি কেয়ার? মৌ আর আমি দুজন মিলে করশি জুতা শেয়ার। কিন্তু, বাডিজ, একটা কথা— বলশি রে, মাই ফুট; বসুন্ধরার সেলসম্যানেরা একেকটা যা টুট! বড় হয়ে সব শালারে কইরা দিবো কেস; গায়ের দামেই বেচে জিনিশ, দেয় না কোনো লেস! আমারে কি চিনশে ওরা? হু-হু, আমি যম; এক ব্যাটারে আজকে দিশি পাঁচটা টাকা কম! করশি দাম, ঝরশে ঘাম, করশি তবু উইন; সবাই কি আর কয় রে সাধে— আমরা শপিং কুইন! একটা কথা, ওয়াও— সবাইরে আজ হাগ করব, ঘাড়টা প্লিজ নোয়াও! শুনবা কি আজ দেখশি কারে? পাইত্তা শোনো কান— লিফটে উঠে হঠাৎ দেখি আমার তাঁ-হাঁ-সাঁ-নঁ! দেখসি কী রে, সেক্সি কী রে, কত্ত কিউট ও যা; তাহুর সাথে পিকটা খিঁচেই ভাঙশে আমার রোজা! হ্যাপি থাকার একটা ওয়ে, একটা হলো ট্রিক— হইতে হবে আমার মতো কঠিন শপিং-ফ্রিক। যাসনি যারা আজকে সাথে, মর গা গিয়া দূরে; এত্তগুলা করশি শপিং বাইশটা দোকান ঘুরে! ফিলিং টু মাচ টায়ার্ড, ইয়ার, ফিলিং টু মাচ স্লিপ; কী কিনেশি? কী কিনেশি? চুলের দুটো ক্লিপ!
কসম আমার হলুদ টিপের, কসম আমার দাদুর; মেসির দলের ভক্ত যারা, তোমরা সবাই বাদুড়। তোমরা যারা সকাল-বিকাল মেসির ছবি চাটো; করলে খেয়াল দেখতে পাবে লোকটা কেমন খাটো। খাট্টু মেসি, লাট্টু মেসি, কেমন-কেমন দাড়ি; দাড়ির ভিতর ইঁদুর পালে? টিকটিকিদের বাড়ি? লোকটা কেমন হাবার মতো, গরুর মতোন কুঁজ; কে জানে ওর চরিত্র কী, হওয়ার কথা লুজ। খেলার যারা খ বোঝে না, তারাই মেসির দলে; সবাই নাকি পাবনাফেরত— আব্বু সেদিন বলে। আব্বু হলেন হলুদ-সবুজ, হলুদ ছিলেন দাদা; জিতবে না রে, জিতবে না রে, হারবে আকাশ-শাদা। আকাশ-শাদা, তোমরা গাধা, খেলার কিছু বোঝো? সময় আছে, গর্তে গিয়ে মুখটা এবার গোঁজো। বাঁচতে হলে জানতে হবে খেলার নিয়ম আগে; জানতে হবে কাপের হিশাব, কয়টা কাদের ভাগে। আমরা যারা হলুদ-সবুজ, আমরা হলাম পাঁচ; হীরার সাথে মানায় কি আর আড়াই টাকার কাচ! তোমরা যারা মেসির দলের, তোমরা কেবল দুই; খালের পুঁটি পুঁছব কেন, আমরা কাতল-রুই! লাফাও তবু গাধার মতো, মনটা কী যে কয়; এমন খেলা খেলছি এবার, এবার হবে ছয়। ছয়ের খবর, জয়ের খবর, আকাশ-বাতাস ভারী; ইচ্ছে হবে জয়ের পরে শূন্যে উড়াল মারি! আব্বু রাখেন খেলার খবর, খবর রাখি আমি; আমরা এলিট, কেমন করে লেভেল থেকে নামি! তোমরা ছাড়ো মেসির মায়া, পড়বে নাহয় প্যাঁচে; হেসেই-খেলে জিতবে হলুদ পরের সকল ম্যাচে। সবাই শোনো আমার কথা, সবাই খুলে কান— পরের ম্যাচে করব, ও রে, চারশো পঁচিশ রান!
আর্জেন্টিনার পতাকাখচিত পাঞ্জাবি পরা প্রোফাইল পিকচার আপলোড করার পর আমার ২৪জন ফলোয়ার কমেছে।
'অদ্য ০২/০৭/২০২১ ইং তারিখ বাংলাদেশ ছাত্র, যুব ও শ্রমিক অধিকার পরিষদের এক যৌথ মিটিংয়ে সংগঠনের শৃঙ্খলা পরিপন্থী কাজে যুক্ত থাকার অভিযোগে 'বাংলাদেশ ছাত্র অধিকার পরিষদ' এর আহ্বায়ক মুহাম্মদ রাশেদ খাঁন ও যুগ্ম আহ্বায়ক মোঃ সোহরাব হোসেন কে সাময়িক দায়িত্ব থেকে অব্যহতি প্রদান করা হলো।' আহা রে! ডিম ফুটে বাচ্চা বেরোনোর আগেই ডিমটা ভেঙে গেল!
আমাকে 'স্যার' সম্বোধন না করতে সবাইকে অনুরোধ করছি। 'ভাই' বা 'ভাইয়া' সম্বোধন করলে বাধিত হব। এই পোস্টের কমেন্টে 'আচ্ছা, স্যার' লিখে ইতরামি না করলে আরো বেশি বাধিত হব।
বঙ্গদেশে বন্ধু যারা, বলছে সবাই খুব করে— রঙ্গ দেখা অনেক হলো, এবার থাকো চুপ করে। ঘরের ছেলে ঘরেই থাকো, নামছ কেন রাজপথে? আজ মরলে কালকে দু-দিন, নিভলে বাতি মাঝপথে। রাষ্ট্র কি আর রাষ্ট্র আছে, উলটে গেছে দাবার চাল; মোষ তাড়ানো অনেক হলো হজম করে বাবার চাল। সর্বাঙ্গে ধরলে পচন এমন পচন থামার না, এখন আমি বুইঝা গেছি— এই রাষ্ট্র আমার না। আমার এখন ভয় লাগে; আজ্ঞে-ভরা বঙ্গদেশে ভাগ্যে কখন লয় লাগে! দেশটা এখন মাতাল-মদের, নয় তো চায়ের কাপের দেশ; মুখ খুললেই শুনছি এখন— দেশটা কি তোর বাপের দেশ? নিরুদ্দেশে হাঁটছি কেবল, আমরা যারা হাঁটার দল; রাস্তা করে নিচ্ছে ওরা— আস্থা-রাখা চাটার দল। রাষ্ট্রপোড়া ধোঁয়ায় ডুবে পাচ্ছি এখন গন্ধ কার? চোখ খুললেই চমকে দেখি দশটি দিকেই খন্দকার! তাজের দেশে তাজ থাকে না, রাষ্ট্র ভরা মোশতাকে; বনের পশু পশুই থাকে, মানাও যত পোষ তাকে। আমার এখন ভয় লাগে, জিততে হলে এক ওভারের ছয়টা বলেই ছয় লাগে! রাষ্ট্রে যখন ওপর থেকে নিচ অবধি ঘুন ধরে; অসুন্দরেই গড়ব বসত, থাকছি না আর সুন্দরে। জন্মি যদি বঙ্গে আবার, মায়ের কথা ভাবব না; বড় হয়ে জড়ই হব, এক হরফও কাব্য না। কাব্য না আর, ভাবব না আর, এখন আমি কই লুকাই; হন্যে হয়ে গর্ত খুঁজি, কোথায় আমার বই লুকাই! কলম-কাগজ, মন ও মগজ, আমার আঙুল নিলাম হোক; এখন কোথাও নেই তো আমি, সকল আছি 'ছিলাম' হোক। আমার কেন ভয় লাগে? জয় বাংলার বাংলা অচল, এখন কেবল 'জয়' লাগে!
তোমরা যারা অবিশ্বাসী— স্মরণ রেখো, ইতর; বাংলা হবে অস্ট্রেলিয়া একুশ সালের ভিতর। সিলেট হবে সিডনি-সমান, বিলেত হবে ঢাকা; অন্ধ, কেমন ঘুরছে দ্যাখো অর্থনীতির চাকা! ঢাকার শহর চাখার শহর— জগৎবাসী বলে; সোনার-রুপার জোয়ার আসে হাতিরঝিলের জলে। গোঁয়ার যারা, জোয়ার নিয়ে ঠাট্টা কেবল করো; কে দিয়েছে মুখের খাবার, পোশাক যেটা পরো? কে দিয়েছে জায়গা থাকার, শুকুর করো কোনো? সবুর করো একটুখানি, একটু রসুন বোনো। সদরঘাটের লঞ্চে চেপে গাইবে এবার জেমস, গঙ্গাবুড়ি যাচ্ছে হতে বাংলাদেশের টেমস। কে দেখেছে এমন ঢাকা, কারোর দাদায়-বাপে? পিষ্ট হবে পুরান ঢাকা পর্যটকের চাপে। চলেই যদি এদেশ, আহা, এমনতর রথে; পুতিন এসে সেলফি নেবে পোস্তগোলার পথে। হাসছ আবার, ফকির কবি, ঠোঁটের কোণা বেঁকে; মালয়শিয়ার টাওয়ার হবে ঢাকার মাদারটেকে। বাড্ডা এসে আড্ডা দেবে হন্ডুরাসের রানি, মান্ডা এসে ঠান্ডা হবে পাশের দেশের সানি। জগৎজুড়ে অবাক সবে, জয়ের দেশের জয়; রোহিঙ্গাদের ক্যাম্পে ঢোকো, হিংসে যাদের হয়। হিংসে হলো পাপের শেকড়, পতন আনে, পতন; দিল্লি-দুবাই চাইছে হতে কেবল ঢাকার মতোন। শুকুর করো, শুকুর— তোমরা যারা আস্থাবিহীন, তোমরা পথের কুকুর। ছন্নছাড়া ছড়ার ছেলে, ভরব এবার জেলে; খবর রাখো? খুলনা এখন বাংলাদেশের এলএ। বৃষ্টি এলেই কোমরজলে চাটগাঁ এখন ভেনিস, সাপের সাথে সাঁতার কাটে চাটগাঁবাসীর পেনিস। কে দিয়েছে এমন সুযোগ সাঁতার কাটার ফাও? থাকো, না-হয় ঐটা নিয়ে আরেক দেশে যাও।
আজ থেকে পাঁচ বছর আগের এই দিনে একঝাঁক ধনাঢ্য তরুণের দ্বারা হলি আর্টিজান বেকারিতে সংঘটিত হয়েছিল বাংলাদেশের ইতিহাসের ভয়াবহতম জঙ্গিহামলা। কেমন আছে নিহতদের পরিবারবর্গ? কী ভাবছেন জঙ্গিদের পরিবারবর্গ? কোথায় আছে সেই হাসনাত করিম বা তাহমিদ?
বিজ্ঞাপন : শিক্ষার্থী ও বেকারদের জন্য 'ভয়ের দেশে লয়ের দেশে' বইয়ের প্রথম লটের কিছু কপির দুই-তিন পৃষ্ঠার ছাপা আবছা ছিল। এ জন্য পুরো লট ফিরিয়ে দিয়ে ছাপাখানামালিককে দিয়ে বই নতুন করে ছাপিয়েছি এবং ত্রুটিপূর্ণ বইগুলো তার কাছ থেকে অর্ধেক দামে কিনে এনেছি। মাধ্যমিক ও উচ্চমাধ্যমিক পর্যায়ের শিক্ষার্থীরা ১৯০ টাকায় এই বইটা আমার কাছ থেকে কিনতে পারবে বলে ঘোষণা দিয়েছিলাম। সেই অফারটা আরেকটু শিথিল করলাম। যেকোনো ক্লাসের শিক্ষার্থী ও বেকাররা এই অফারের অন্তর্ভুক্ত থাকবে। বইটার দাম কুরিয়ারখরচসহ এমনিতে ৪০০ টাকা। দুই-তিন পৃষ্ঠা ঝাপসার জন্য ২১০ টাকা ছাড়! এই সুযোগ কিন্তু আর আসবে না। 
ভালো হব না, মাসুদ আমি, যতই বলেন পাজি— মারেন যদি, শহিদ হব; বাঁচলে হব গাজি। ভালো হওয়া কি এতই সোজা? ছেলের হাতের মোয়া? জীবনে কখনও আলাদা দেখিনি রসুনের যত কোয়া। মোয়ার কসম, কোয়ার কসম, বসুরহাটের কাকা— ভালো হতে লাগে পয়সা এখন, ভালো হতে লাগে টাকা। টাকার খেলা, কাকার খেলা রাষ্ট্রজুড়েই চলে; মাসুদ একা থাকব কেন ফকিন্নিদের দলে? আপনি, জনাব, শাসান খালি; কথায়-কথায় ধমক— হাজার-হাজার তোলেন ছবি, দেখান কেবল চমক। আপনি বরং গোনেন গিয়ে উড়ালসেতুর লুপ; খুলব এবার জবান আমার, থাকব না আর চুপ। আপনি হলেন মন্ত্রী, তবে, বছর পাঁচেক মোটে; বলতে পারেন— তা হয়েছেন দিনের বেলার ভোটে? ভালো হয়ে যাক বিএনপি-লিগ, ভালো হয়ে যাক জাপা; আর কতকাল ইশপ সেজে যাবেন মেরে চাপা? চাপার জোরে, জাপার জোরে রাষ্ট্রে আছেন টিকে; কেমন করে জন্ম নিল শাহেদ-পাপুল-পিকে? চৌদ্দ দল আর চতুর্দলে কত্ত রকম জোট, পারলে ফেরান সবাই মিলে দিনের বেলার ভোট। দিনের ভোটের মন্ত্রী হয়ে হুমকি দিয়েন ফের, বলব তখন— আপনি হলেন বসুরহাটের শের। যতই আমায় বলেন জেরি, আপনি হলেন টম; দিনের শেষে সমান দুজন, তফাৎ বড় কম। আমরা হলাম চাকরবাকর, আপনি হলেন নেতা; ক্ষমার চোখে নিয়েন দেখে রুক্ষ আদবকেতা। এমসিকিউ টেকার পরে রিটেন দেওয়ার বাদে কেমন করে গেলাম পড়ে একুশ লাখের ফাঁদে! নিয়োগ পেলাম একুশ লাখে, জুটল আমার জব; এখন আমি রাজার রাজা, খাদ্য আমার সব। বলেন যত কাউয়া বা চিল, বলেন যত দালাল; কামাচ্ছি যা এখন আমি, একশোভাগই হালাল। পাচ্ছি দুটো, খাচ্ছি দুটো— আল্লাহপাকের রহম; মনটা আমার ভীষণ শাদা, সামান্য নেই অহম। বয়স-শেষে মক্কা যাব— আশায়-আশায় বাঁচি; দ্বীনের পথেই ছিলাম আমি, দ্বীনের পথেই আছি। ভালো হয়ে যান, নেত্রী-নেতা, ভালো হয়ে যান আগে; আমরা যা খাই, পান তো ঠিকই সমান-সমান ভাগে। ভাগের বেলায় কমতি হলে ভরেন ধরে জেলে; আমরা থাকি চৌদ্দ শিকে— কাশিমপুরের সেলে। জেলের জীবন, সেলের জীবন আমরা যখন কাটাই; কোথায় থাকেন, যাদের হাতে বাংলাদেশের নাটাই? বেগমপাড়ায় মিলবে তাদের— সোনায় মোড়া লেডি; মাসুদ আমি, কী আর সেরেফ, বিআরটিএর এডি! থাকুক যত যুদ্ধ-জেহাদ কালোয় এবং শাদায়; আমি তো সেই করেই যাব একুশ লক্ষ আদায়! সুবিধাবাদের বাংলাদেশে সবাই তো, স্যার, বাসুদ; ভালো হব না, যতই বলেন— ভালো হয়ে যাও, মাসুদ। লাগ ভেলকি, লাগ; বলতে পারেন— পায় না কে কে আমার খাওয়ার ভাগ?
করোনার মাঝে রাস্তায় কেন! কলিজায় এত জোর! এত সাহসের উৎস কোথায়! দেখি তো কলিজা তোর! ধরে দেখি তোর কিডনি-লিভার! আকার দেখি তো মেপে! না যদি থাকত করোনার ভয়, টুঁটি ধরিতাম চেপে। আমারে চিনিছো? চিনিছো আমারে? দেশের আসল রাজা; যখন-তখন দিতে পারি আমি যাহারে-তাহারে সাজা। দিতে পারি আমি খুলিটা উড়িয়ে, পাড়া দিতে পারি গলায়; তুলে নিতে পারি সোবহে সাদেকে, বাধা দিতে পারি চলায়। ধরে নিতে পারি আটাশ গোষ্ঠী, ভেঙে দিতে পারি হাড়; খুড়িয়ে চলবি যাবজ্জীবন, বেঁকিয়ে চলবি ঘাড়। ফাটাতে পারি কানেরও পর্দা, গুর্দা ধরাতে হাতে; ইয়ের ব্যথায় চিৎকার দিবি অমাবস্যার রাতে। সোয়া দুই হাত ডান্ডা দিয়ে নয়া ইতিহাস রচি; ইলিশ হলো মৎস্যের রাজা, জামাতার রাজা ওসি। এত-এত করে বলার পরও যায় না আমারে চেনা? আমার বাবা একাত্তরের যুদ্ধজয়ী সেনা।
হয়েছেটা কী? হয়েছেটা কী? শোরগোল কেন এত? এখানে আমি থাকার পরেও অত কেন, ওসি, চেতো? তুমি নাকি, ও হে, দেশের রাজা? মাঠের রাজাও তুমি? এখানে তোমার বস, বলো, কে? সহ-কমিশন ভূমি। চারিদিকে যত মূর্খ-মদন, নন-বিসিএস গাধা; বাপের জনমে পার হয়েছ এমসিকিউর বাধা? ভাইভায় আমি সেকেন্ড ছিলাম, রিটেনে ছিলাম থার্ড; কোভিডের মাঝে রাস্তায় কারা— দেখি তো সবার কার্ড। ভাইডি, সবার আইডি কোথায়? মুভমেন্টের পাশ? আমার চোখের তারায় আজি সবার সর্বনাশ! জীবনে-মরণে শয়নে-স্বপনে স্মরণে রাখা চাই— সবার ওপরে আমলা সত্য, তাহার ওপরে নাই। আমরা হলাম ইগলপাখি, তোমরা সবাই শালিক; ওপরে আল্লাহ্, জমিনে আমলা— হুকুম করার মালিক। আমরা হলাম কাঁঠালের মতো, শক্তি ব্যাপক বোঁটায়; আমিও, বৎস, চাকরি পেয়েছি মুক্তিযোদ্ধা কোটায়।
কিসের ওসি! কিসের এসি! সবাই যাবি ফেঁসে। আমি কি এসেছি বাংলাদেশে বানের পানিতে ভেসে! গুল্লি মারি ম্যাজিস্ট্রেটের, গুল্লি মারি পাশের; জীবনের দামে যুদ্ধ করি, মিছিল দেখি লাশের। আমরা যারা এমবিবিএস, মেধায় দেশের সেরা; সাহস কত— রাস্তাঘাটে করছে আবার জেরা! তোদের কেহ পাসনি সুযোগ এমবিবিএস পড়ার; রাস্তাঘাটের এসআই-ওসি, চাকরি করিস মড়ার। মড়ার চাকর, ধরার চাকর— সকাল-বিকাল ডাকাত; রোজার মাঝে দিচ্ছি একাই আড়াই লক্ষ জাকাত। চিনিস আমায়? এই যে চাকর! এই যে হারামজাদা! শায়েস্তা খাঁর উজির ছিলেন আমার দাদার দাদা। ইচ্ছা করে কানের নিচে চারটা চাপড় বসাই, কত্ত বড় বুকের পাটা— ডাকছে আবার কসাই! সন্ধ্যা হওয়ার আগেই দেবো চাকরি তোদের খেয়ে; রাখিস চিনে আমায়, আমি বীর উত্তমের মেয়ে।
এই যে বাবা, এই যে মা গো, একটা কথা বলি? তখন থেকেই শুনছি বাহাস— রাস্তা দিয়ে চলি। তোমরা সবাই উচ্চপদে সাধের স্বাধীন দেশে, কী পেয়েছ, বলতে পারো, বাহাস করার শেষে? তোমরা এখন স্যার হয়েছ, তোমরা এখন ম্যাডাম; রাষ্ট্রজুড়ে বেজায় দাপট, হাড়কাঁপানো হ্যাডাম! রাতকে পারো দিন করতে, দিনকে করতে রাত; অনেক উঁচু চেয়ার সবার, লম্বা সবার হাত। তোমরা সবাই জানলেওয়ালা, তোমরা অনেক জানো; সিংহাসনে চড়ার পরও বাপকে কেন টানো? আর কতকাল চলবে, বাছা, বাবার নামের জোরে? অক্ষমতায় হাত-পা ছুড়ি— যেতাম যদি মরে! তোমরা, বাবা, দেশের মালিক; তোমরা মহান মহিম; আমি সেরেফ মোহনপুরের মুক্তিযোদ্ধা রহিম। যুদ্ধে কেন পঙ্গু হলাম? কিসের আশায় লড়াই? দেখব বলে একুশ সালে বাপের সিলের বড়াই?
আমার আঙুল নাকের ডগায়। তোমার কোথায়? ঠোঁট। তেইশ সালে কি দিতে দিবা নিজেই নিজের ভোট?
তারেক রহমানের সমালোচনা করায় ডা. জাফরুল্লাহ চৌধুরীর দিকে যে ছাত্রদলনেতা তেড়ে গিয়েছিল, তাকে এই লেখাটা পড়তে দেওয়া হোক।
মধ্যরাতের রসের সাগর, সকাল হতেই মরু; বিকেলবেলা বেজায় বাঁকা, সন্ধেবেলায় সরু। মরুর বুকে সরুর নাচন— সেরের ওপর সের; রাতদুপুরে একলা যখন, মাংস দেখাও ফের। মেসেঞ্জারে মাংস বেচো, হাত বাড়ালেই হাওয়া; মুখোশপরা মোহন মুলো— সাধ্য বা কার খাওয়া! মাতালভরা আথাল তোমার মনের মাঝের মুকুর, তোমার নামে পুষব আমি অ্যালসেশিয়ান কুকুর। তোমার ঘরে শয্যা সবার— জোয়ান থেকে ধাড়ি, প্যাসেঞ্জারে ভর্তি তোমার মেসেঞ্জারের গাড়ি। একটু হাসাও, একটু ভাসাও, একটু সাঁতার কাটো; বন্দি করো এই তো, আবার ফন্দি ডোবার আঁটো। উজাড় করে দেখাও উরু, আবার রাখো ঢেকে; ধরলে ছাড়ো, ছাড়লে ধরো জোঁকের মতোন জেঁকে। বুকের ভেতর বুড়ির বসত, বাইরে বসন খুকুর; তোমার নামে পুষব আমি অ্যালসেশিয়ান কুকুর। ওষ্ঠে তোমার যষ্টিমধু, বক্ষে তোমার বিষ; তোমায় দেখে চাপড়ে কপাল ইঁদুর বলে— ইস! পাত্রীবেলায় বদলে ফেলো রাত্রিবেলার রঙ, দেখলে তোমায় গর্তে লুকোয় গিরগিটিদের গং। অন্ধকারে উদয় তোমার, অস্ত আবার ভোরে; জঙ্গে মেরে, অঙ্গে মেরে, ঢুকছ আবার গোরে। তোমার মতো নয় যে বলে শকুনকুলের শুকুর, তোমার নামে পুষব আমি অ্যালসেশিয়ান কুকুর। শোনাও কত আশার কথা, আসার কথা শত; ফুটলে আলো গল্প সবই আষাঢ়মাসের মতো। কামের জ্বরে পোড়াও-পোড়ো, ঘামের জ্বরে ঘুম; গভীর রাতের গদ্য ভুলে সকালবেলায় গুম। কসম কবির আগুনজলের, কসম গভীর রাত— তোমার দিকে আসছে ধেয়ে শ্বাপদ-সাপের দাঁত। পিরানহোতে ভরবে তোমার পুরুষবহুল পুকুর; তোমার নামে পুষব আমি অ্যালসেশিয়ান কুকুর।
বিজ্ঞাপন (মাধ্যমিক ও উচ্চমাধ্যমিক শিক্ষার্থীদের জন্য) পৃষ্ঠাসংখ্যার দিক দিয়ে 'ভয়ের দেশে লয়ের দেশে' আমার সবচেয়ে বড় বই। এবারের মেলায় প্রকাশিত ২২৪ পৃষ্ঠার এই বইয়ে সাঁইত্রিশটা বড় প্রবন্ধ আছে। মেলা চলাকালেই টের পেয়েছিলাম বইটায় কিছু ত্রুটি রয়ে গেছে। কিছু কপিতে কয়েকটা পাতার ছাপা আবছা-ঝাপসা হয়েছে, কিছু কপিতে দুটো পৃষ্ঠা ফাঁকা এসেছে। ত্রুটি ধরা পড়ামাত্র ব্যাপারটা ছাপাখানার মালিককে জানিয়েছি। বইটার সব কপি তিনি ফেরত নিয়ে নতুন করে ছেপে দিয়েছেন, দায়ী কর্মচারীকে পরবর্তী মাসে চাকরিচ্যুত করেছেন, লোকসান গুনেছেন অর্ধলক্ষ টাকা। ত্রুটিপূর্ণ কপিগুলো তিনি ফুটপাতের ব্যবসায়ীদের কাছে বেচে দেওয়ার সিদ্ধান্ত নিয়েছিলেন। কিন্তু সেই সিদ্ধান্তে আমি বাধ সেধেছি। কারণ এতে বইগুলো ভুল মানুষদের হাতে চলে যাওয়ার আশঙ্কা থাকে। কখনোই আমার কোনো লেখা পড়েননি, এমন লোকের হাতে এই বই গেলে আমার যথেষ্ট বিপদের কারণ আছে। ত্রুটিপূর্ণ বইগুলোও আমি ছাপাখানা থেকে ফের নিয়ে এসেছি। পরিশোধ করেছি অর্ধেক মূল্য। সাধারণ চোখে বোঝাই যাবে না বইগুলো ত্রুটিপূর্ণ। দু-চারটে পৃষ্ঠা ঝাপসা অনেক বইয়েরই থাকে। তবুও নতুন করে ছাপিয়েছি সেরেফ 'পারফেকশন' বজায় রাখার জন্য। বইটার স্বাভাবিক দাম ৩৬০ টাকা। কুরিয়ারখরচসহ ৪০০ টাকা। তবে, সর্বোচ্চ চার-পাঁচ পৃষ্ঠা ঝাপসা থাকা বা দুই পৃষ্ঠা ফাঁকা থাকা এই বইগুলো আমার মেসেঞ্জারে নক করে কেনা যাবে অর্ধেকেরও কম মূল্যে ১৯০ টাকায়, কুরিয়ারখরচ নিষ্প্রয়োজন। এই মূল্যে কিনতে পারবে কেবল মাধ্যমিক ও উচ্চমাধ্যমিক পর্যায়ের শিক্ষার্থীরা। 'ইন্টার অটো পাশ'রাও এই অফারের অন্তর্ভুক্ত থাকবে।
মানুষ, তোমার দম্ভ কত, শরীরজোড়া লোভ; চুলের ডগায়, পায়ের পাতায় অন্তবিহীন ক্ষোভ। ঈর্ষা তোমার মগজ-জুড়ে, হিংসে মনের ভিতর; সৃষ্টিকুলের সেরার সনদ নিজেই নিলে, ইতর! ধোঁয়ার ভাগাড় করলে আকাশ, বৃক্ষ করলে সাফ; ভেবেছ, তবু, পেয়েই যাবে মাটির নিকট মাফ? মাটির বুকে, মূর্খ মানুষ, করলে কত ক্ষত; মানুষ, তোমার দম্ভপাহাড় করোনা করেছে নত। মরুর দেশের বাদশা তুমি? গরুর দেশের রাজা? মুত্রপায়ী বিকট বামুন? পুত্রপায়ী খাজা? পৈতা-পরা পাদরি-পুরুত? ওয়াজজীবী হুজুর? ছড়াও যত বিষের বাতাস, দেখাও গে ভয় জুজুর। ধর্মশালায় ঝুলছে তালা, বুঝতে এবার যদি; মরতে হবে জামাত বেঁধে— মোল্লা এবং মোদি। শুধোই যদি, আসবে যত অন্ধ অসুর তেড়ে— না-ই বা বাঁচে মানুষ যদি, পড়বে কেতাব কে রে? সময় এখন মানুষ হওয়ার— ধর্মজীবী যত; মানুষ, তোমার দম্ভপাহাড় করোনা করেছে নত। বৎস, তোমার অতল অহম? অঢেল তোমার ধন? এবার, বাছা, তোমার পালা— মৃত্যু আসার ক্ষণ। মরছে মানুষ এমন মরণ— পতঙ্গদের মতোন, কে দেখেছে অহমচূড়ার এমন অবাক পতন! তোমার ছিল হাজার বিঘা, লক্ষ লোকের বহর; মৃত্যু তোমায় নিচ্ছে কেবল, নিচ্ছে না এই শহর! জুটছে না হায় কবর-শ্মশান, দিচ্ছে না শব ধুয়ে; চাটত যারা তোমার চরণ, দেখছে না কেউ ছুঁয়ে! বিশ্ব এখন পশুর-পাখির, মনুষ্য-দিন গত; মানুষ, তোমার দম্ভপাহাড় করোনা করেছে নত। মানুষ মারার মন্ত্র মনে, অস্ত্র তোমার হাতে; মারছ মানুষ শখের সুখে, মারছ মানুষ ভাতে! মারার খাতে করলে খরচ, শূন্য বাঁচার খাত; মানুষ, তোমার সামনে এখন রুদ্ধদুয়ার রাত। জীবদ্দশায় জ্যান্ত দানব, করলে কেবল নাশ; মরার পরে সংখ্যা সেরেফ, অপাঙক্তেয় লাশ! মরণ তোমার চতুর্দিকে নরক-নাচন নাচে, জবাব দিয়ো— মানুষ কভু অর্থ খেয়ে বাঁচে? বিলোপ তোমার সন্নিকটে— ডাইনোসরের মতো; মানুষ, তোমার দম্ভপাহাড় করোনা করেছে নত। 
প্রবাসী ও ভারতীয় বাঙালিদের জন্য আমার সব বইয়ের ই-বুক সংস্করণ তৈরি করা আছে। ই-বুকগুলো কোন ফরম্যাটে বানানো, পড়ার মতো কি না; তা দেখার জন্য সব বইয়ের শুধু সূচিপত্র নিয়ে তৈরি করা হয়েছে আলাদা একটা নমুনা ই-বুক। নমুনা ই-বুক দেখার জন্য বা মূল ই-বুক কেনার জন্য আমার মেসেঞ্জারে যোগাযোগ করতে হবে।
আমরা হলাম বান্দা সেরেফ, এমডি হলেন খোদা; আমরা নিছক চাকরিজীবী, এমডি পালের গোদা। ওনার দোয়ায়, ওনার দয়ায় আমরা আছি বেঁচে; শুধব এ ঋণ টকশো গিয়ে, বাইজি-নাচন নেচে। নুন খেয়েছি, গুণ গেয়েছি, করছি শোকর গুজার; আমরা গিলি মাখন-ছানা, তোমরা গরিব লুজার। তোমরা শুয়োর, তোমরা পুওর, তোমরা ফকির-নিডি; আমরা পূজি, আমরা ভজি এমডি এবং ইডি। ধান্য-ধনে পুষ্পে ভরা বঙ্গদেশের মাটি; কায়দা করে রইছি বেঁচে, ফায়দা পেতে চাটি। চাটার কসম, বাটার কসম, কসম স্যারের জুতো— চেটেই যাব জীবন-মরণ, পেলেই কোনো ছুতো। তোমরা যতই গিবত করো— ফুশুর এবং ফাশুর; এমডি আমার লাজুকলতা, বাংলাদেশের ভাসুর। আমার স্যারের খাদ্য কী কী, জানতে কি চাও তুমি? সকালবেলায় শেয়ারবাজার, দুপুরবেলায় ভূমি। জানতে কি চাও বিকেলবেলায় স্যারের কী কী আহার? ডজন খানেক ইটের ভাটা, অর্ধডজন পাহাড়। রাত্রিকালে স্যারের পাতে খাওয়ার কী কী মেনু? বলব না আর, লজ্জা করে— নতুন ফুলের রেণু। ফুলের রেণু, চুলের রেণু, রেণুর কত ধরন; মক্ষীকুলের মিলনমেলা— স্যারের দুটি চরণ। মাংসে ওঠে মাংসতুফান— পক্ষী-পেগের আসর, রাত্রিপ্রতি পাত্রী নতুন— খণ্ডকালীন বাসর। ফজরকালে নামাজ পড়েন— নফল বারো রাকাত, আদায় করেন রোজার মাসে দেড়শো কোটি জাকাত। সূর্যোদয়ে জিকির করেন— কণ্ঠে স্যারের যা সুর; কিন্তু ওনার নাম নেব না, এমডি আমার ভাসুর। জগৎজুড়ে কত্ত দেশে স্যারের গাঁথা শেকড়, কজন জানে জমির হিশাব— লক্ষ-কোটি একর। দিল্লি-দুবাই, মস্কো-মিলান, লাস ভেগাসের টুরে; পড়তে পারি স্যারকে এখন স্যারের সাথে ঘুরে। স্যার তো খোলা বইয়ের মতো, স্যারকে সবাই পড়ো; স্যারের দেহের গুর্দা যেটা, দেহের চেয়েও বড়। আমরা কেবল স্যারের মুরিদ, গোলাম তো নই টাকার; দেহ তো না, কলজে পুরো— পাহাড়সমান আকার। মস্ত মহান এমডি আমার, রাত্রে খাওয়ান মদ; আদর করে দিলেন সেদিন সম্পাদকের পদ। জানাই তাকে হাজার সালাম, আদাব রাশি-রাশি; স্যারের বয়স চুয়াল্লিশ আর আমার হবে আশি। হাতির সমান হৃৎপিণ্ড, লম্বা ওনার পা-শুঁড়; আমরা সবাই লাজুক বধূ, এমডি সবার ভাসুর। রাষ্ট্রে স্যারের ওঠন-বসন বটম থেকে টপে; আড়াই টাকার মন্ত্রী যত, স্যারের নামই জপে। হবেই হবে, হতেই হবে— এমডি আমার যা চান; এমডি কিসের মন্ত্রী হবেন, মন্ত্রী উনি নাচান। ডজন-ডজন মামলা যত, স্যারের নামে দায়ের; খুনখারাবি, ঋণখেলাপি, শুল্ক ফাঁকি আয়ের— সেসব কেসের করতে বিচার শক্তি মাজায় লাগে, খাগড়াছড়ি বদলি হওয়ার খায়েশ বা কার জাগে! মামলা হবে নিয়মমতোন, খালাশ দেবেন জজে; জামিন নিয়ে উড়াল দেবেন ওমরা নামক হজে। আমার স্যারের আশেক সবাই, সবার তিনি মাশুক; যাবজ্জীবন বাদশা তিনি, যখন যে দল আসুক। কী আসে-যায় কার বা আমল— বেগম কি বা হাসুর; নাম বললে চাকরি যাবে, এমডি জাতির ভাসুর।-- ভাসুর ভজন
আমার কোন বইয়ে কী কী কবিতা, ছড়া, গান, গল্প, প্রবন্ধ আছে; জানতে চাইলে 'সূচিপত্র চাই' লিখে মেসেঞ্জারে নক করুন।
সপ্তম-অষ্টম শ্রেণির সামাজিক বিজ্ঞান পরীক্ষার খাতায় একটা প্রশ্নের উত্তর আমার সমসাময়িক প্রজন্মকে অনিবার্যভাবেই লিখতে হয়েছে— জনসংখ্যা বৃদ্ধির কারণগুলো কী কী। ডজনখানেক কারণের মধ্যে অন্য সবগুলো কারণ আমাদের কাছে পানির মতো সহজ লাগলেও একটা কারণ আমরা কিছুতেই বুঝে উঠতে পারতাম না, উড়ে যেত আমাদের মাথার ওপর দিয়ে, সাঁতরে যেত ডুবোজাহাজের মতো পানির নিচ দিয়ে; কারণটা— চিত্তবিনোদনের অভাব। চিত্তবিনোদন মানে তো গানবাজনা, সিনেমা-সার্কাস, নৌকাবাইচ, পুতুলনাচ ইত্যাদি। এসবের অভাবে জনসংখ্যা কীভাবে বাড়ে, মনুষ্যজন্মের সাথে বাদ্যবাজনা-নৌকাবাইচ-পুতুলনাচের কী সম্পর্ক; এ আমরা কিছুতেই বুঝতে পারতাম না, বোঝার চেষ্টা করলেও কেউ বুঝিয়ে দিতেন না, চোখ কুঁচকে কপালে তুলে চুপ থাকতেন। চিত্তবিনোদনের অভাবের অংশটুকু সশব্দে পড়ার সময়ে ঘরের লোকজনও যেন কেমন করে তাকাতেন, মনে হতো রাষ্ট্রদ্রোহমূলক নিষিদ্ধ ইশতেহার পাঠ করছি, এখনই দারোগা এসে ধরে নিয়ে যাবেন বরগুনা সদর থানায়। সামাজিক বিজ্ঞানের শিক্ষকরাও এই অনুচ্ছেদটা অত্যন্ত সতর্কতার সাথে এড়িয়ে যেতেন, অন্য অনুচ্ছেদগুলো সযত্নে বুঝিয়ে দিলেও এই একটা অনুচ্ছেদকে বাড়ির পেছনের ঝোঁপে অবহেলায় জন্ম নেওয়া লাল গেন্দাফুলের মতো অযত্নে মাড়িয়ে যেতেন, যেন এই অনুচ্ছেদটা তাদের সাবেক প্রেমিকার বর্তমান স্বামী। এখন থেকে কুড়ি বছর আগে বরগুনা জিলা স্কুলে সপ্তম শ্রেণিতে পড়াকালে সামাজিক বিজ্ঞান ক্লাসে এক বেয়াড়া ছাত্র সাহস করে শিক্ষক মহোদয়কে জিজ্ঞেস করেই বসল চিত্তবিনোদনের অভাবে কীভাবে জনসংখ্যা বাড়ে। দণ্ডায়মান বেয়াড়াটির দিকে সচকিত সবাই একযোগে তাকাল, অন্তত একমুহূর্তের জন্য যেন সে জাতির অঘোষিত প্রতিনিধি হয়ে সরকারপ্রধানকে প্রশ্নটা করেছে, ঐ মুহূর্তে সে যেন চিত্তজাগরণ মঞ্চের একাংশের মুখপাত্র ইমরান হোসেন সরকার। শিক্ষক মওলানা জালালউদ্দিন আহমেদ চশমা খুললেন, একের অধিকবার মুছলেন— কাচ মুছলেন, ডাট মুছলেন। চশমার এখানে-ওখানে ফুঁ দিলেন, টুপি খুলে আবার পরলেন, ডাস্টার নিয়ে ছেলেখেলা খেললেন। চিকন চকচকে বেতটা ঐ ছাত্রের দিকে তাক করলেন, মনে হলো বেতটা তিনি এক্ষুনি ওর বুক বরাবর নিক্ষেপ করে বুকটা এফোঁড়-ওফোঁড় করে দেবেন, সাঙ্গ করে দেবেন ওর ভবলীলা। অবশ্য সেসবের কিছুই না করে মওলানা জালালউদ্দিন বাজখাঁই গলায় বললেল— এইটা তোর বাপকে গিয়ে জিজ্ঞেস কর! সময় বদলেছে, যুগ পালটেছে। এখন আমরা জেনে গেছি চিত্তবিনোদনের অভাবে জনসংখ্যা কীভাবে বাড়ে। বর্তমানে পৃথিবীব্যাপী চলছে বাধ্যতামূলক লকডাউন। প্রাণঘাতী ভাইরাসের কবল থেকে বাঁচতে সবাই এখন খিড়কি এঁটে ঘরে বসে আছে। সবাই যে বসেই আছে, তা নয়; জনগণের একটা বড় অংশ শুয়েও আছে। আচমকা দীর্ঘ ছুটি পেয়ে এই বড় অংশের আরেকটা বড় অংশ শোয়া থেকে উঠছেই না; বসছেও না, দাঁড়াচ্ছেও না, কেবলই দাঁড় করাচ্ছে। এই পিপিইবিহীন শোয়াশুয়িরও ফলটা হবে ভয়াবহ। অন্য দেশগুলোয় হোক বা না হোক, অন্তত এই ঊর্বর দোআঁশ মাটির উচ্চফলনশীল বাংলাদেশে দশ মাস বাদে আসন্ন ফেব্রুয়ারিতে ঘটবে বেবি বুম— শিশুবিস্ফোরণ। ঐ এক মৌসুমে পিলপিল করে যে পরিমাণ শিশু পয়দা হবে, তাতে পরের বছরেই জনসংখ্যা বৃদ্ধির নতুন কারণ হিশেবে সামাজিক বিজ্ঞান বইয়ে যুক্ত হবে আরেকটি অনুচ্ছেদ— করোনাকালীন লকডাউন। এই মহামারি শেষে পৃথিবী যখন আবার শান্ত হবে, উত্তরপ্রজন্ম ততদিনে ভুলে যাবে করোনা কী কিংবা লকডাউন কী। তখনকার উৎসুক শিক্ষার্থীরা শ্রেণিকক্ষে যখন জিজ্ঞেস করবে করোনাকালীন লকডাউনের ফলে জনসংখ্যা কী করে বাড়ে বা বাড়ল, তখন কোনো আলালউদ্দিন বা বেলালউদ্দিন নিশ্চয়ই বুক বরাবার ডাস্টার তাক করে হুংকার ছেড়ে বলবে— এইটা তোর বাপকে গিয়ে জিজ্ঞেস কর!
কবিটাকে বলে সবে— হবি নিরপেক্ষ; ফুল-ফল, লতা-পাতা— এই তোর লেখ্য। দুই দিকে হাওয়া দিলে হবে ভারসাম্য, কবি হবে ঘিলুহীন— এইটাই কাম্য। জ্বলে-পুড়ে কেউ বলে— তুই, শালা, কবি না; দেড় লাইন লিখলেই সে তো মধু-রবি না। উঁচু হেঁকে ডেকে বলে পেশাদার নিন্দুক— কেন, ব্যাটা, বই ছাপো? লিখে ভরো সিন্দুক। দুই জোড়া চোখ, তবু, কেউ-কেউ অন্ধ; হেরে গিয়ে হেঁকে বলে— তোর গুয়ে গন্ধ! কেউ বলে— দালালিতে পাস কত মাইনে? কেউ বলে— ভরে দেবো আইসিটি আইনে। কবিতার ডানে-বামে ডান-বাম যুদ্ধ, সরকারও করে দেয় মুখবই রুদ্ধ। অ্যাকাডেমি-পুলিশের খুব কড়া নির্দেশ— 'ছাড়িয়ো না সীমারেখা', আহা মোর বীর দেশ! কড়া করে ধমকায়, যারা খুব নামদার; কেউ এসে গর্দানে কোপ দেয় রামদার। চাপাতির তিন কোপে ভবলীলা পণ্ড; কল্লাটা চাও যদি, ভাঙো মেরুদণ্ড। বন্ধুরা বলে দেয়— আর ঝুঁকি নিস নে; মরতেই চাস যদি, এই ধর, বিষ নে! বালিকাও বাণী দেয়— শুনে রাখো, বলি যা; ফের যদি লেখো তুমি, খাও মোর কলিজা। ঘর ছাড়, নচ্ছার— বাপ-মার হুমকি; জীবনের জাঁতাকলে চোখে আসে ঘুম কি? (এই ছড়াটির দুই ধরনের সমাপ্তি আছে। যার যেটা পছন্দ, তিনি সেটা ভেবে নিতে পারেন) ১. হররোজ ভুলে যাই নিজ প্রতিবিম্ব; বলে দে রে, ভগবান— লিখি কোন ডিম্ব! ২. হীরকের দেশে এলো কী যে কলিকালটা; বলে দে রে, ভগবান— লিখি কোন বালটা!
কোনো কিংবদন্তি শিল্পী-সাহিত্যিক ঘনিষ্ঠ হওয়ার সুযোগ দিলে আমি কখনোই তার অনিষ্ট করি না; প্রদত্ত প্রশ্রয়ের সূত্র ধরে তার সম্পর্কে অপ্রকাশিত যা যা জেনে ফেলি, তা ফাঁস করে কখনোই বিশ্বাসঘাতকতা করি না; রাগের মাথায় কিংবদন্তি কখনও দুর্ব্যবহার করে বসলে তাও গায়ে মাখাই না। অন্যদের সাথে তিনি ছোটখাটো বিতর্কে জড়ালে নীরব থাকার চেষ্টা করি, তবে গুরুতর কোনো স্খলন ঘটলে অবশ্যই এর প্রকাশ্য প্রতিবাদ করি। আমাকে প্রশ্রয় দেওয়া প্রথম কিংবদন্তির নাম নির্মলেন্দু গুণ। তিনি আমাকে একাই যে প্রশ্রয়টুকু গত এক দশকে দিয়েছেন, তা অন্য সব কিংবদন্তি মিলেও দেননি। একাধিকবার আমাকে তিনি তার বারহাট্টার বাড়িতে নিয়ে সাথে-সাথে রেখেছেন, কোনো এক রাতে স্বজনরা তার একার জন্য খাবার দিয়ে যাওয়ায় নিজে আধপেটা খেয়ে বাকিটা আমাকে খাইয়েছেন, সদ্য-কৈশোরোত্তীর্ণ বিশৃঙ্খল আমাকে উপদেশে-উপদেশে উজ্জীবিত করে সীমিত আকারে শৃঙ্খলাবদ্ধ করেছেন। এখন আমার চিন্তাভাবনা বা আমি যতটুকুই সুশৃঙ্খল, এর পেছনে প্রত্যক্ষ ভূমিকা রয়েছে কবি নির্মলেন্দু গুণের। সীমান্তবর্তী বারহাট্টায় দশ বছর আগে শেয়াল-ডাকা শীতের রাতে গুণই আমাকে দীক্ষা দিয়েছিলেন লেখার জগতে কী করলে কী হয়, কী না করলে কী হয় না, কীভাবে শীতল রাখতে হয় বড় মাথা ও ছোট মাথা। লেখার ব্যাপারে সোয়া বছর ধরে আমি এই যে বিতর্কিত ক্রাউড ফান্ডিং শুরু করেছি, সেই ফান্ডেও টাকা পাঠিয়ে গুণ দুইহাত তুলে প্রকাশ্য সমর্থন দিয়ে আমাকে আত্মবিশ্বাসের জ্বালানি জুগিয়েছেন। বলেছেন— 'তোমার মাধ্যমে কবিদের একটা সম্মানজনক উপার্জনের পথ উন্মোচিত হলো।' তার প্রতিষ্ঠিত কাশবন কমপ্লেক্স কোন কোন বিশিষ্টজন পরিদর্শন করেছেন, সাত-আট বছর আগে একটা বইয়ে (কাশবনের মুখপঞ্জি) তিনি তাদের নাম উল্লেখ করেছেন। সেই তালিকায় নিজের নাম দেখে প্রথমবারের মতো উপলব্ধি করেছিলাম— আমিও 'বিশিষ্টজন'। গুণ আমাকে সান্নিধ্য না দিলে আমি লেখার জগতে হয়তো পথহারাই থেকে যেতাম। নির্মলেন্দু গুণের সাম্প্রতিক একটা পোস্ট পড়ে বিচলিত ও বিব্রত হয়েছিলাম। যদিও একজনও সেই পোস্টের প্রতিবাদ করেননি, কিন্তু আমি প্রতিবাদ করা জরুরি মনে করেছিলাম। গুণ কখন কার ওপর ক্ষেপে গিয়ে কটু কথা শুনিয়ে দেন, এর ঠিকঠিকানা নেই। প্রতিবাদ করলে ব্যাপারটাকে তিনি কীভাবে নেবেন, ভেবে-ভেবে শঙ্কিত হলেও দমে যাইনি। দেশব্যাপী অব্যাহত ধর্ষণের প্রেক্ষিতে ফেসবুকে পোস্ট দিয়ে গুণ বলেছিলেন ধর্ষকদেরকে ক্রসফায়ার দিয়ে মেরে ফেলা হোক। যদিও এটাই এ দেশের অধিকাংশ মানুষেরই মনের কথা, তবু এই কথা বিপজ্জনক, প্রচণ্ড বিপজ্জনক। অভিযুক্তকে আত্মপক্ষ সমর্থনের সুযোগ না দিলে, বিচারের আগেই কাউকে মেরে ফেলা হলে, পুলিশই বিচারকের ভূমিকায় অবতীর্ণ হলে একটা রাষ্ট্রে বিচারবিভাগেরই কোনো প্রয়োজন থাকে না; সেক্ষেত্রে ফেসবুক হবে আদালত, জনগণ হবে বিচারক, পুলিশ হবে জল্লাদ। গুণের সেই পোস্টে সবাই সহমত পোষণ করলেও আমি সেই পোস্টের বিরুদ্ধাচারণ করে পালটা পোস্ট দিয়ে প্রতিবাদ করেছিলাম, ব্লকড হওয়ার আশঙ্কা বুকে নিয়ে গুণকে আহ্বান জানিয়েছিলাম তার বক্তব্য ফিরিয়ে নিতে, দুঃখ প্রকাশ করতে; কারণ অন্য সবাই যা বলে, একজন সুপ্রতিষ্ঠিত কবি তা বলতে পারেন না, কবির কথা ফেলনা কিংবা খেলনা না। পুরো দিন ভয়ে-ভয়ে সময় কাটলেও পরদিনই ফলোআপ পোস্ট দিয়ে দুঃখপ্রকাশপূর্বক গুণ তার সেই বক্তব্য প্রত্যাহার করে নিয়েছিলেন। গুণ এসব না করলেও পারতেন, খামখেয়ালি করে সেরেফ এড়িয়ে গেলে তার কিছুই যেত-আসত না, কেননা অপরাধীকে ক্রসফায়ারে দিতে চাওয়া এ দেশে খুব জনপ্রিয় ফর্মুলা। গুণ এড়িয়ে যাননি। খুব একটা প্রয়োজন না থাকা সত্ত্বেও দুঃখ প্রকাশ করে তিনি প্রমাণ করেছিলেন যৌক্তিক সমালোচনা গ্রহণ করার মতো মানসিকতা তার আছে। আজ কবি রুদ্র মুহম্মদ শহিদুল্লাহর ত্রিশতম মৃত্যুবার্ষিকী। দুঃখের ব্যাপার— রুদ্রের মৃত্যু আর গুণের জন্ম একই তারিখে হয়েছে। রুদ্রের মৃত্যুর সময়ে আমার বয়স তিন, ফলে তার সাথে দেখা হওয়ার প্রশ্নই আসে না। এই দিনটায় ইচ্ছে করে রুদ্রকে নিয়েও কিছু লিখতে। কিন্তু স্মৃতি না থাকায় তা সম্ভব হয়ে ওঠে না। যার কাছ থেকে রুদ্রের ব্যাপারে সবচেয়ে বেশি জানার সুযোগ ছিল, সেই হিমেল বরকতও (রুদ্রের কনিষ্ঠ সহোদর) অকালে পৃথিবী ছেড়েছেন। রুদ্রের মৃত্যুকে মাথায় রেখেই প্রতিবছর নির্মলেন্দু গুণকে শুভেচ্ছা জানাতে হয়, এ এক অব্যক্ত যন্ত্রণা। নির্মলেন্দু গুণ আজ ছিয়াত্তর শেষ করেছেন। এখনও তিনি আপাদমস্তক প্রেমিক। এখনও তিনি প্রেমের কবিতা লেখেন। এখনও তিনি বিপরীতলিঙ্গের রূপমুগ্ধ। তিনি সত্যিই চিরহরিৎ। শুনেছি— যে নিজে মুগ্ধ হওয়ার ক্ষমতা হারিয়ে ফেলেছে, সে অন্যকে মুগ্ধ করতে পারে না। গুণ এখনও মুগ্ধ হতে পারেন, অন্যকেও মুগ্ধ করতে পারেন। মুগ্ধ মানুষরাই লিখতে পারে প্রেমের কবিতা। গুণকে তাই কেবল শ্রদ্ধাই করা যায় না, ঈর্ষাও করা যায়। আমি আপনাকে ঈর্ষা করি, Goon দা।
তোমার-আমার জামার রঙে কত্ত-কত মিল ছিল; ভুলেই গেছি তোমার, পরী, কয়টা কোথায় তিল ছিল।
হাজার হিংসুটের লক্ষ নোংরামির বিপরীতে শুভ কামালের এ রকম একটি লেখা বেশি শক্তিশালী ও স্বস্তিদায়ক।
এই ছেলে সাতদিনের মাথায় আমার নিন্দুকে পরিণত হবে, একমাসের মাথায় 'দুই-চাইর লাইন কবিতা লেইখা নিজেরে কী মনে করেন' বলবে, দেড়মাসের মাথায় আমাকে বিভিন্ন প্রাণীর বাচ্চা বলে গালি দেবে, একবছর পর নিজেরই কিছু ভক্ত হয়ে যাওয়ার পর সে সেই ভক্তদেরকে বলবে— 'আজাদ ছেলেটা আগে ভালোই লিখত, আমাকে মাঝেমধ্যে নক করত, আমি অবশ্য খুব একটা পাত্তা দিইনি ওকে।' এভাবেই একজন নিন্দুকের জন্ম হয়। এই হচ্ছে একজন নিন্দুকের জন্মপ্রক্রিয়া। অতিভক্তি কেবল চোরেরই লক্ষণ না, নেমকহারামেরও লক্ষণ।
দু-তিন দিন আগে জনৈক শান্তা আনোয়ার আমাকে নিয়ে একটি নেতিবাচক পোস্ট দিয়েছেন। সেখানে তিনিসহ আরো অনেকে আমাকে নিয়ে অত্যন্ত আক্রমণাত্মক ও বিদ্রুপাত্মক মন্তব্য করেছেন। সেইসব বিদ্রুপ নিয়ে আমার কোনো ধরনের আপত্তি নেই। আমাকে নিয়ে বিদ্রুপ করার শতভাগ অধিকার সবার আছে। আমি যেহেতু সর্বক্ষণই বিভিন্নজনকে নিয়ে বিদ্রুপ করি; অতএব আমাকে নিয়েও বিদ্রুপ হবে, এটিই স্বাভাবিক। আমাকে নিয়ে হওয়া বিদ্রুপের উত্তর আমি সাধারণত কখনোই দিই না। কেননা একটার জবাব দিতে গেলে এক-এক করে সবগুলোর জবাব দিতে হবে, যা আমার সৃজনশীল লেখার যাত্রাকে নিমিষেই নষ্ট করে দেবে, জীবনটাই কেটে যাবে জবাব দিতে-দিতে। যা হোক, সেই পোস্টের একটি কমেন্টে শান্তা লিখেছেন— 'একবার সে আমার থেকেও দশ হাজার টাকা নিয়েছিল। অনেক আগের কথা।' তিনি আরেক কমেন্টে লিখেছেন— 'সে আমার থেকে একবার মিথ্যা কথা বলে দশ হাজার টাকা নিয়েছিল।' বারো-তেরোজন ব্যক্তি আমার মেসেঞ্জারে শান্তার এই কমেন্টের স্ক্রিনশট পাঠিয়েছেন। এক সপ্তাহ ঢাকার বাইরে থাকার কারণে কারো কোনো মেসেজেরই জুতসই জবাব দিতে পারিনি। গতকাল ঢাকায় ফিরে আমি সরাসরি শান্তাকেই মেসেঞ্জারে জিজ্ঞেস করেছি তার এহেন কমেন্টের মাজেজা কী। তিনি কোনো উত্তর দেননি। তৃতীয় পক্ষের মাধ্যমেও আমি তাকে এ ব্যাপারে জিজ্ঞেস করিয়েছিলাম। পোস্ট হাইড করে রাখলেও তৃতীয় পক্ষকে তিনি সাফ জানিয়ে দিয়েছেন এ ব্যাপারে তিনি কোথাও কোনো কথা বলতে চান না। কিন্তু আমার বলার প্রয়োজন আছে। শান্তার কাছে আমার জানার প্রয়োজন আছে— আমি তার কাছ থেকে ঠিক কবে টাকা নিয়েছিলাম, কী মিথ্যা বলেছিলাম, টাকা তিনি কীভাবে (বিকাশে না ব্যাংক অ্যাকাউন্টে) পাঠিয়েছিলেন। এই তথ্যগুলো তাকে দিতেই হবে। উল্লেখ্য ২০১৪ সালের ৫ অক্টোবর শান্তা আমাকে প্রথম নক করেছিলেন এবং কয়েকদিনের আলাপের সূত্র ধরে একবার দেখাও হয়েছিল (আলাপের স্ক্রিনশট আমার কাছে সংরক্ষিত আছে), সর্বশেষ আলাপ হয়েছিল ২০১৫ সালের ৮ আগস্ট। সেদিন তাকে জন্মদিনের শুভেচ্ছা জানিয়েছিলাম। শান্তা বেইলি রোডের একটা রেস্টুরেন্টে আমাকে লাঞ্চ করিয়েছিলেন, সেখানে তার আরো কিছু বন্ধু উপস্থিত ছিলেন। খাওয়ার খোটা দিলে কিছু মনে করতাম না, কেননা আমি সত্যিই তার পয়সায় একবেলা খেয়েছি। খাবার যেহেতু খেয়েছি, সেহেতু খোটা খেতেও প্রস্তুত আছি। আমাকে টাকা দেওয়ার ব্যাপারে উল্লিখিত তথ্যগুলো যথাযথভাবে দিতে পারলে প্রচলিত ব্যাংক-রেট অনুযায়ী শান্তাকে আমি চক্রবৃদ্ধিহারে সুদেআসলে টাকা ফিরিয়ে দেব। তিনি চাইলে বর্তমান বাজারদরের সাথে সামঞ্জস্য রেখে সেদিনকার সেই লাঞ্চের টাকাটাও আমি ফেরত দেব। যদি তিনি টাকা-সংক্রান্ত তথ্যগুলো উপস্থাপন করতে না পারেন, তা হলে তার এহেন মিথ্যাচারের ফলে হওয়া আমার মানহানির ক্ষতিপূরণ তিনি কীভাবে দেবেন; তা নির্ধারণের ভারও আমি তার হাতেই ছেড়ে দিলাম। বিগত এক দশকে অনেকেই অনেকভাবে আমাকে বিভিন্ন দ্রব্য উপহার দিয়েছেন, বইপ্রকাশে আর্থিক অনুদানও দিয়েছেন। এটা সবারই জানা। বইপ্রকাশের জন্য একবার (২০১৭) আমি প্রকাশ্যেই তহবিল জোগাড় করেছিলাম। কিন্তু যারা আমাকে সত্যি-সত্যি এক টাকাও দিয়েছেন, তারা সেটা গোপনে দিয়েছেন, শর্ত দিয়েছেন তা প্রকাশ করা যাবে না। টাকা বা উপহার দিয়ে কিংবা একবেলা খাইয়ে সেটা নিয়ে প্রকাশ্যে নোংরামি করার মতো সংকীর্ণ মানসিকতার পরিচয় তারা কেউই দেননি। 
বেঁচে থাক সোনামণি, হাজিমনি-পরীমণি, বেঁচে থাক ওপারের কোয়েলও; বেঁচে থাক হাম্বা, তারেকের খাম্বা, বেঁচে থাক সজীবের দোয়েলও। বেঁচে থাক ছাগুরা, ঘোষকের বগুড়া, বেঁচে থাক যারা আছে গোপালে; করিব না শব্দ, হয়ে যাব জব্দ ঘরে ঢুকে ঘাড়ে কেউ কোপালে! বেঁচে থাক রামদা, বুড়ো যত ভাম দা, বেঁচে থাক টকশোর সুশীলও; অতিশয় বিপ্লবী, কতিপয় হিপলোভী, অন্তরে যে যা-ই পুষিল। বেঁচে থাক মোদিরাও, কক্সের বদিরাও, বেঁচে থাক কংগ্রেস-সোনিয়া; বেঁচে থাক ট্যাংকার, গরিবের ব্যাংকার, কটি পরে কোটি সুদ গনিয়া! বেঁচে থাক মুর্দাও, গরুদের গুর্দাও, বেঁচে থাক সচিবের নাকটা; বেঁচে থাক নাসিমেরা, উভচর কাছিমেরা, বেঁচে থাক নাহিদের টাকটা! বেঁচে থাক আলিমেরা, বেঁচে থাক হালিমেরা, গিলে খেয়ে ফেসবুক-টুইটার; বেঁচে থাক আপাটাও, ম্যাডামের চাপাটাও, পরপারে মিল হোক দুইটার। বেঁচে থাক লুতুপুতু, ফারুকির কাতুকুতু, বেঁচে থাক আনিসের সেলফি; বেঁচে থাক তাহসান, হ্যাপিটার কালাচান, কমে যাক বাজারের তেল-ফি। বেঁচে থাক ফালুরাও, মামা-চাচা-খালুরাও, বেঁচে থাক ঠোঁটরাঙা শাকিবও; ক্ষমতার ফের স্বাদ, পেয়ে যাক এরশাদ— এই দোয়া করিতেই থাকিব। সকলেই বেঁচে থাক, সবকিছু বেচে খাক— দিল খুলে এই দোয়া করে যাই; ছিঁড়ে আয়, বালিকা, নষ্টের তালিকা; আয়, তোকে বুকে নিয়ে মরে যাই!
জীবনে যত পেয়েছি কদর, পেয়েছি যতটা দাম; অর্ধেক তার দিয়েছে, অবুক, একাই চট্টগ্রাম!
গদ্য লিখি, পদ্য লিখি, হয় না লেখা ল-বুক; ভালোবাসা পাচ্ছি তবু— অবুক, দাদা, অবুক!
লণ্ড হলাম, ভণ্ড হলাম, ছেদ পড়েছে ছকে; যেই দিয়েছ কোমল ছোঁয়া আমার কঠোর ত্বকে। পরীর কসম, হরির কসম, কসম গভীর রাতের; যাবজ্জীবন শুঁকব সুবাস হাত-ছোঁয়ানো হাতের। ধোঁয়ার আগুন, ছোঁয়ার আগুন, দ্বিগুণ তাপে মরি; কোন আগুনে জ্বলছি আমি— দেখতে কি পাও, পরী? কাল তো আমায় আলতো ছুঁলে, হলদে হাঁসের ছানা; সপ্তপ্রহর রপ্ত করি তপ্ত তোমার ডানা। মণির দশায় মত্ত আছি, শনির দশা ছেড়ে; ঘড়ির কাঁটা নিথর আমার পরীর কাঁটার জেরে। ঠাঁই কি দেবে আমায় তোমার ছোট্ট সোনার তরী? মরার আগে মারলে ক'বার— জানতে কি চাও, পরী? হৃদয় হলো ঋদ্ধ আমার, সিদ্ধ সাধের শরীর; জ্বলুক লোকে, বলুক লোকে— এই কবিটা পরীর। গন্ধে তোমার আকুল আমি, ব্যাকুল তোমার বাঁকে; রোজের মতো আঁকব তোমায়, জ্যাকরা যেমন আঁকে। সাধ কি আমার বাধ কি মানে, সাধ্য কী আর করি; চক্ষে আমার চাতক ডাকে— শুনতে কি পাও, পরী?
সময় আমার কম কাটেনি মেঘনা কি বা পদ্মার দেশে; সন্ধ্যায় আজ আড্ডা হবে শিল্পকলায়, বদ্দার দেশে।
এই কবিটা লুচ্চা কবি— জানুক দেশের লোকে; দিচ্ছি এবার মুখোশ খুলে, চিনুক সবাই ওকে। আমরা যারা আবালটাকে শিরায়-শিরায় চিনি; খোদার কাছে হাজার শোকর, খোদার কাছে ঋণী। মরার পরে ছাগলটাকে জাহান্নামও না-নিক, দেখলে ওকে লজ্জা পাবে সেঞ্চুরিয়ান মানিক! কসম দিলাম শীতল শীতের, কসম গরম লেপের— আমার কাছে তথ্য আছে আড়াইশোটা রেপের! তোমরা সবাই পিরের মতো ওকেই তবু ভজো; এই কবিটা লুচ্চা কবি, ভঙ্গ শালার ধ্বজ। আমার তো, ভাই, পা-হাত বাঁধা; বলতে কি সব পারি? যাবেই দেখা শালার সাথে নিত্য নতুন নারী! ছয়শো মেয়ের সঙ্গে দেখি মেলায় বসে মাখায়, নয়শো মেয়ে টিএসসিতে শালার সাথে চা খায়! যা খায়, তা খাক; চাখায়, চাখাক; মরুক নাহয় চেখে; একেকটা দিন একেক মেয়ে গেলাম কেবল দেখে। নিত্য নতুন পাঞ্জাবিতে রাজার মতোন পোজ; নারীর টাকায় মাঞ্জা মারে, নারীর টাকায় ভোজ! দেশের যত নাদান নারী, কবির ফাঁদেই মজো; এই কবিটা লুচ্চা কবি, ভঙ্গ শালার ধ্বজ। এবার, শালা, মানুষ হ তুই; মানুষ কবে হবি? বসুন্ধরায় দেখতে হবে নারীর সাথেই ছবি? রাস্তাঘাটে, পাস্তা হাটে— কোথায়, ও রে, ভাগি? শপেই দেখি, টপেই দেখি, সঙ্গে নতুন ছাগী! মানুষ না তুই; তুই তো, ব্যাটা, ভাড়ায় খাটা উবার; একই মেয়ের সঙ্গে তোকে কে দেখেছে দুবার! পুলিশ কবে ধরবে ওকে? সাক্ষ্য দেবো আমি, সাক্ষ্য দেবে আমার খালুর ভগ্নীপতির মামি। দেখতে লাগে মাসুম যেন করবে এবার হজও; এই কবিটা লুচ্চা কবি, ভঙ্গ শালার ধ্বজ। বাদ কি আছে বাংলাদেশের একটা মেয়েও শোঁকা? সঙ্গে দেখি যেসব মেয়ে, তারাও কেমন বোকা! হাজার মেয়ে লাইকও দেবে, হাজার লাভের সাইন; খোদার কি নাই বিচার কোনো? রাষ্ট্রে কি নাই আইন? কে দেখেছে এমন কবি কখন-কোথায়-কবে? কেমন করে বলতে পারে— নষ্ট হব, হবে? বাড়ল শালা এমন বাড়া, নাটাইবিহীন ঘুড়ি; ছাড়ল না ও ষোলোর শিশু, বেয়াল্লিশের বুড়ি! হাজার মেয়ে হাজির দেখি খাওয়ার পরে ডজও; এই কবিটা লুচ্চা কবি, ভঙ্গ শালার ধ্বজ। যেসব মেয়ে সঙ্গে দেখি শালার সাথে রোজ, সেদিন পেলাম মেসেঞ্জারে একটা মেয়ের খোঁজ। পোকও দিলাম, নকও দিলাম একশো একুশ দিন; আজও দেখি হয়নি আমার একটা মেসেজ সিন! মেসেজ কবে পড়বে ভাবি আকাশপানে চেয়ে; ঋনখেলাপির রাষ্ট্রে তুমি সিনখেলাপি মেয়ে! শুনতে কি পাও, পাষাণ মেয়ে? এই যে হ্যালো, হাই; কী পেয়েছ কবির মাঝে, আমার মাঝে নাই? কবির যদি ইঞ্চি থাকে, আমার আছে গজও; এই কবিটা লুচ্চা কবি, ভঙ্গ শালার ধ্বজ। শালার সাথের আরেকটাকে কালকে দিলাম নক, আড়াই মিনিট চ্যাটের পরেই খেলাম পুরো শক! শুনুন তাকে কী বলেছি, যাতেই এমন রূপ— 'হবেন নাকি বন্ধু আমার? খাবেন নাকি সুপ? সুপও খাব, রূপও খাব, শপিং করার পরে; একটা যদি সেলফি দিতেন, মনটা কেমন করে!' অমনি মাগি বলল যেসব, চমক খাবে ভূতও; সামনে পেলে মারবে নাকি আমার গালে জুতো! মারবে জুতো, ছিঁড়বে সুতো, তুলবে নাকি ছাল; বুঝুন এবার— লুচ্চা কবি পালছে কেমন মাল! ঢাকায় এসে বিরাট হনু, গণ্ডগাঁয়ের অজ; এই কবিটা লুচ্চা কবি, ভঙ্গ শালার ধ্বজ!
পরীমণির জীবনে এমন ঘটনা ঘটতে পারে, সেটা আগে থেকেই আমার অনুমান ছিল। 'উসকানিমূলক গল্প' বইয়ের 'পহেলা এপ্রিল' গল্পটা পরীকে ভেবেই লেখা ছিল। সেই গল্পের ঘটনাপ্রবাহ মোটামুটি এমনই। গল্পটা লিখেছিলাম ২০১৭ সালে। সেখানে আনুমানিকভাবে আমি যা যা লিখেছিলাম, এখন সেগুলোই এক-এক করে ঘটে চলছে।
ব্যাপার না রে, ব্যাপার না; এখন আমি এমন আমি— যখন-তখন ক্ষ্যাপার না। ক্ষোভের ঘরে খিড়কি এঁটে এখন আমি ক্ষান্ত খুব, কাগজ-জুড়ে নামবে আঁধার— মগজ আমার জানত খুব। অন্নছাড়া কাটছে সকাল, ছন্নছাড়া সন্ধ্যাকাল; এখন আমি শীতের ঘুমে, এখন আমার বন্ধ্যাকাল। খাক না মারা, যাক না তারা তাদের মতোন দোষ করে; এখন আমি আমার আমি, উঠব কেন ফোঁস করে! দোষ করে যাক, খোশ করে খাক, হোক গে তাদের তেলের জয়; কে দেখেছে কোথায় কভু ছন্নছাড়া ছেলের জয়! অদ্য হতে পদ্যবিহীন আমার যেন কাল কাটে, কুমির আনার জন্যে কি আর দুবার কেহ খাল কাটে! চলছি না আর, বলছি না আর— যখন মুখে যা-ই আসে, বুকপকেটে পুড়ুক শ্মশান, উড়ুক যত ছাই আসে। ছাইয়ের ভেতর স্বর্ণ কত, জানেন কেবল স্বর্ণকার; জলের ভেতর জ্বলার ধ্বনি— শুনবে এমন কর্ণ কার! শ্মশ্রু বেয়ে অশ্রু ঝরে সঙ্গোপনে টুপ করে; রাখছি হিশাব— করছে কে কী, আমলনামায় চুপ করে। আঁধার যখন কাটবে আবার রাতের শেষে রোদ করে; হিশাব যত আসল-সুদের, সময় দেবে শোধ করে। নিচ্ছি বিদায়, আমার কী দায়, আমার কিসে যায়-আসে; ভাঙব না আর পাথর কোনো চললে যদি পায় আসে। ডুবছে যারা, ডুবুক তারা, ব্যাঙের কুয়ো গভীর হোক; চাইছি না আর বঙ্গদেশে জন্ম কোনো কবির হোক। নিজের ধনে ধনেশ হব, চাইছি কারো ফেভার না; জ্বলেই যদি আগুন আবার, আগুন কিন্তু নেভার না!
বিদেশী নাগরিক— নিজ থেকে আপনাকে ফ্রেন্ড রিকোয়েস্ট পাঠিয়েছে, নক করেছে, শুদ্ধ ইংরেজিতে নিয়মিত নক করে বন্ধুত্ব করেছে; একটা পর্যায়ে সে আপনাকে দামি উপহার পাঠাতে চায়, আপনার আপত্তি সত্ত্বেও 'পাগলামি করে' সে আপনাকে উপহার পাঠিয়ে দিলো, পাঠানোর রিসিটের ছবিও পাঠাল। বাংলাদেশের 'শুল্কবিভাগ' থেকে ফোন করে আপনাকে জানাল ঐ উপহার খালাশ করতে টাকা লাগবে। এই পরিস্থিতিতে ভুলেও টাকা দিতে যাবেন না, টাকা দেওয়ার সাথে-সাথেই আপনার ঐ বন্ধু যোগাযোগের সব পথ বন্ধ করে দেবে। বস্তুত বিদেশী কোনো আইডি থেকে ফ্রেন্ড রিকোয়েস্ট এলে আপনার উচিত হবে তা কোনোভাবেই অ্যাকসেপ্ট না করা। কোনো বিদেশী নাগরিকই বাংলাদেশের কাউকে কোনো মহৎ উদ্দেশ্য নিয়ে ফ্রেন্ড রিকোয়েস্ট পাঠাবে না। বিদেশীদের ঠেকা পড়েনি বাংলাদেশের মতো একটা গরিব দেশের নাগরিকদের সাথে যেচে বন্ধুত্ব করবে, আবার উপহারও পাঠাবে। দামি উপহারের আশায় আপনি যদি কোনো চক্রকে টাকা দিয়েই থাকেন; তা হলে এর আইনি প্রতিকার পাওয়ার অধিকার আপনার আছে, কিন্তু নৈতিক অধিকার নেই। কেননা ঐ চক্রকে আপনি টাকা দিয়েছেন লোভের বশবর্তী হয়ে। আপনি সেরেফ একটা লোভী।
বন্যার্ত, শীতার্ত, ক্ষুধার্তদেরকে সহযোগিতা; পথশিশুদের স্কুল, বিধবাদের ভাতা, বয়স্কদের সাহায্য, মুক্তিযোদ্ধাদেরকে স্বাবলম্বীকরণ, শহিদমিনার নির্মাণ, টোকাইদেরকে আম-জাম খাওয়ানো ইত্যাদি থেকে শুরু করে অনলাইন-অফলাইনের যাবতীয় দাতব্য এনজিওকে এবং রাস্তায় বক্স নিয়ে ঘোরা ছেলেমেয়েদেরকে টাকা দেওয়া থেকে বিরত থাকুন। এরা আপনার দানের টাকার পুরোটাই মেরে দেয় অথবা টাকার সামান্য একাংশ জনসেবায় ব্যয় করে ফটোসেশন করে তা প্রচারপূর্বক আরো মক্কেল যোগাড় করে। আর্থিক সহযোগিতা করতে চাইলে নিজের নিকটাত্মীয়দেরকে করুন। নিকটাত্মীয়দের মধ্যে দরিদ্র না থাকলে দূরসম্পর্কের আত্মীয়কে দান করুন। তাদের মধ্যেও দরিদ্র পাওয়া না গেলে দরিদ্র প্রতিবেশীদেরকে দান করুন। তাও পাওয়া না গেলে নিজ গ্রাম, ইউনিয়ন বা উপজেলার মধ্যে দরিদ্র খুঁজে বের করে তাদেরকে টাকা দিন। দরিদ্র খুঁজতে আলস্য বোধ করলে টাকাগুলো জমিয়ে আপনার সুবিধাজনক স্থানে একটা পাঠাগার নির্মাণ করুন। নির্মাণটা নিজেই করুন, নির্মাণের কাজটা কোনো এনজিওকে দেবেন না। তাতেও আলস্য লাগলে টাকাগুলো নিয়ে দেশভ্রমণে বেরিয়ে পড়ুন।
ফেসবুকে অসংখ্য ফলোয়ার, পোস্টে দেদারসে লাইক-কমেন্ট শেয়ার হয়। ইউটিউবে অজস্র সাবস্ক্রাইবার, ভিডিওতে অগণিত ভিউ হয়। ছেলে মুক্তিযুদ্ধ নিয়ে কথা বলে, নারীবাদ-প্রগতিবাদ-মার্ক্সবাদের ঝান্ডা ওড়ায়, নিয়ম করে পাঁচ ওয়াক্তে পাঁচটা বিপ্লব করে। অথবা ছেলের থুতনিতে দাড়ি আছে, স্বকণ্ঠে ইসলামি গান শোনায়, মিসওয়াক-ঢিলাকুলুখের মাসআলা-মাসায়েল শোনায়, গরিব-দুঃখীদেরকে সাহায্য করে বেড়ায়। ছেলে ঢাকার বাইরে গিয়ে বিপদে পড়ে নক করে আপনার কাছে টাকা চেয়েছে, আগামীকাল বিকেলেই ফেরত দিয়ে দেবে। তাকে টাকা দেবেন না। কিংবা সে আপনাকে নেটফ্লিক্সের অ্যাকাউন্ট, পিপিই, মাস্ক বা অন্যান্য মৌসুমি দ্রব্যাদি দিতে চায়; তার কাছ থেকে আপনি কিছুই কিনবেন না। যা কেনার দোকান থেকে কিনবেন। কারো চিকিৎসার জন্য এ জাতীয় কেউ ইভেন্ট খুললে তাতেও টাকা পাঠাবেন না। তার দেখানো অসুস্থ ব্যক্তিটি আপনার পরিচিত হলে দেখা করে নিজে টাকা দিয়ে আসুন।
যে ব্যক্তি নিজের বা তার পরিবারের কারো অসুখের কথা নিজ টাইমলাইনে পোস্ট করে আর্থিক সাহায্যের আবেদন করেনি, কিন্তু এই বাবদ মেসেঞ্জারে টাকা চাইছে; তাকে এক টাকাও না দিয়ে ব্লক করে দেবেন— তা সে ফেসবুকের বৃহত্তম তারকাই হোক; জুডিশিয়াল ম্যাজিস্ট্রেট, এসি ল্যান্ড কিংবা বাংলাদেশ ব্যাংকের ডেপুটি ডিরেক্টরই হোক;  অথবা সে একুশে পদক, স্বাধীনতা পুরস্কার বা বাংলা অ্যাকাডেমি পদকপ্রাপ্ত সাহিত্যিকই হোক; সে একজন সুপ্রতিষ্ঠিত প্রকাশক বা সম্পাদকই হোক, সে ঢাকা-কোলকাতা-ব্যাংকক ক্লাবে নিয়মিত যাতায়াতই করুক কিংবা তার বাবা বা দাদার লেখা কবিতা আপনি পাঠ্যপুস্তকে পড়ে থাকুন; হোক সে ঢাকা বিশ্ববিদ্যালয়, ঢাকা মেডিকেল বা বুয়েটের সাবেক বা বর্তমান ছাত্র; চলাফেরা করুক সে মন্ত্রী-সাংসদ-সচিবদের সাথে। মেসেঞ্জারে মিনতির ভিত্তিতে টাকা দেওয়া যাবে না; অসুখের জন্যও না, মুক্তিযোদ্ধাদেরকে সহযোগিতার কথা বললেও না; তার বয়স সাতাশ হলেও না, সাতষট্টি হলেও না। বাটপার বাইশ বছর বয়সী বেকার যুবকও হতে পারে, বাষট্টি বছর বয়সী রাষ্ট্রীয় পদকজয়ী ঔপন্যাসিকও হতে পারে। অসুস্থ ব্যক্তি আর্থিক সহযোগিতা চেয়ে ভিডিওবার্তা আপলোড করলে এবং সেই বার্তা সন্দেহাতীতভাবে বিশ্বাসযোগ্য হলে তবেই কিছু টাকা দেওয়া যেতে পারে। অন্য সব ক্ষেত্রে ডিজিটাল হলেও অন্তত দানখয়রাতের ব্যাপারে অ্যানালগ হতে হবে।
বিশিষ্ট নারী উদ্যোক্তা— ফেসবুক প্রোফাইলের ওয়ার্ক হিস্ট্রি তিন নটিক্যাল মাইল লম্বা, প্রোফাইল পিকচার-কাভার ফটোগুলো অবিশ্বাস্য রকমের অ্যাসথেটিক, ছবির ক্যাপশনগুলো বুদ্ধ-রুমি-কনফুসিয়াসের চাইতেও দার্শনিকতামণ্ডিত; ফ্রেন্ড রিকোয়েস্ট পাঠাতে তো দূরের কথা, ফলো করতে বা পোস্টে লাইক দিতেও ভয় লাগে, তার ছবির রেজুলেশনের রোশনাইয়ে চোখ ঝলসে যায়; পাঁচতারা হোটেলের চেয়ার ছাড়া সে পাছাই ছোঁয়ায় না, উপমন্ত্রী-প্রতিমন্ত্রী ছাড়া কারো সাথে সে কফিই পান করে না, সে কমেন্টের উত্তর দেয় কেবলই পশ প্রজাতিকে, নারী উদ্যোক্তা কোটায় সে রেডিও-টিভিতে নিয়মিত টকশো করে, প্রধানমন্ত্রীর তথ্য ও প্রযুক্তি উপদেষ্টার সাথে এক মঞ্চে মতবিনিময়সভা করে, সমকালীন জনপ্রিয় তরুণ লেখকদের বিয়েতে ও বইমেলার স্টলে সে ছবি তোলে, ইংরেজি পত্রিকার মিডলফোল্ডে তাকে নিয়ে ছাপা হয় জবরজং ফিচার— এমন কাউকে ফেসবুকে দেখামাত্র জ্ঞান হারিয়ে ফেলবেন না, তাকে ভিনগ্রহের কিছু ভাববেন না, নারীদেরকে আইনি-বেআইনি নানাবিধ সুবিধা দেওয়ার কথা বলে 'ফাউন্ডেশন' খুললে তার শরণাপন্ন হবেন না, তার বাক্যজালে মুগ্ধ হয়ে তাকে বা তার ফাউন্ডেশনে টাকা পাঠাবেন না, সে মোটিভেশনাল ভিডিও আপলোড করলে তাও গায়ে মাখাবেন না, তার ব্যবসায় আপনাকে বিনিয়োগ করতে বললে তাও করবেন না। মোটিভেশনাল বক্তাদের প্রায় প্রত্যেকেই যারপরনাই প্রতারক, বাটপার, ভণ্ড। আইনি সহায়তার জন্য দেশে পর্যাপ্ত পরিমাণে চেম্বার আছে। সহায়তা সেখানে গিয়ে নিতে হবে, ফেসবুক থেকে না। অপরাধীমাত্রই পুরুষ, নারীরা অপরাধ করতে পারে না— এমনটি ভাবার যুগ শেষ হয়ে গেছে বহু আগেই।
এই যে আমি এই ভালো-ভালো কথাগুলো লিখলাম, এই একটি লেখার প্রেক্ষিতেই আমাকে মহামানব বা জাতির ত্রাণকর্তা ভাবার কারণ নেই। পরবর্তী বা পূর্ববর্তী কয়েকটা লেখা পড়লেই মহামানব থেকে আমাকে মহাদানব মনে হতে পারে, মনে হতে পারে মস্ত বদমাশ কিংবা লেলিহান লোভাতুর লম্পট। আমার ব্যাপারে সিদ্ধান্ত নেওয়ার আগে সময় করে আমার বিগত দশ বছরের লেখাগুলো টাইমলাইন থেকে পড়তে হবে, পড়তে হবে আমার রচিত বইগুলোও। সেসব পড়ে একটা সাময়িক সিদ্ধান্তে আসা যেতে পারে, চূড়ান্ত সিদ্ধান্তে না। কেননা কেলেঙ্কারি ফাঁস হওয়ার পূর্ব পর্যন্ত প্রত্যেকেই সাধু। কেবল পিছমোড়া দিয়ে বাঁধার পরই চোরকে মনে হয়, আগে না। বিনা চ্যালেঞ্জে কেউ কাউকে মহাপুরুষ মনে করবেন না। কাউকে বিশ্বাস করার আগে প্রশ্ন তুলুন, সন্দেহ করুন, চ্যালেঞ্জ ছুড়ুন।
শাকিল পারভেজ নামক একটা লেখাচোর ধরেছিলাম সম্প্রতি (চোরের বাড়ি পাবনায়, চাকরি করে সিপি-প্রিমিয়াম সুইটসের বাড্ডা শাখায়)। চাপে পড়ে অনিচ্ছা সত্ত্বেও চোরটা ক্ষমা চেয়ে পোস্ট দিয়েছিল। সে-ই বাঁয়ের পোস্টটা দিয়েছে ক্ষমা চেয়ে দেওয়া পোস্টের দুই ঘণ্টা পর; যেখানে সে উল্লেখ করেছে লেখা চুরি করে বা ধরা খেয়ে সে লজ্জিতও না, অপমানিতও না। আর ডানের স্ক্রিনশটটা চোরের প্রেমিকার দেওয়া মেসেজের। চোরের প্রেমিকার দাবি অনুযায়ী আমি পতাকার ছবিটি তৈরি করিয়েছি।
চোরের পোস্ট আর আর প্রেমিকার মেসেজের ভাষা পড়ুন। অত্যন্ত মনোযোগের সাথে লক্ষ করুন ওদের ঔদ্ধত্য। যারা চোর ধরার বিপক্ষে কথা বলেন, চোর ধরলেই চোরের পক্ষে কেঁদেকেটে ফেসবুক সয়লাব করে ফেলেন, ফেসবুকে লেখাচোর নিয়ে পোস্ট দিলে চোরের সামাজিক অসম্মান ও মানসিক ক্ষতি হয় বলে ওকালতি করে বেড়ান; এই ছেলেমেয়ে দুটোর ভাষা কি তাদের মুখের ওপর সরাসরি জুতার বাড়ি না? যারা চোরদের পক্ষে আকারে-ইঙ্গিতে দালালি করেন, তারা কি তাদের মুখমণ্ডলে ওদের দুজনের দেওয়া জুতার আঘাত টের পাচ্ছেন? অপরাধীদের পক্ষে কখনও দালালি করবেন আর?
একেকটি সাহিত্য-আসর একেকটি পূর্ণাঙ্গ বিনোদন-ব্যবস্থা। বিবিধ বৈশিষ্ট্যের বহুবিধ কবির দেখা মেলে সাহিত্য-আসরে। কবিতা শুনতে-শুনতে একপর্যায়ে ক্লান্তি এলেও এই বর্ণাঢ্য-বিদগ্ধ কবিদের বাহারি বৈচিত্র্য দেখে বলিহারি যেতে হয়, সব ক্লান্তি দূর হয়ে যায় নিমিষেই। এই আসরে না গেলে টের পাওয়া যায় না শিল্পিত কবিতার পেছনের কারিগরেরা কতটা লোমহর্ষক, কতটা চাঞ্চল্যকর। সাহিত্য-আসরে আগত কবিদেরকে কয়েকটি ভাগে বিভক্ত করা যায় তাদের চরিত্র ও বৈচিত্র্যের আলোকে।
আইশোলেশন! আইশোলেশন! পারশি না আর, বেবি! আর কটা দিন চললে এমন মরেই যাব মে বি। সমস্ত দিন মড়ার মতো থাকশি শুয়ে বেডে; ছয়শো উঁকুন বইসা আছে, হায় রে, আমার হেডে! নখ যেন, জান, শকুনপাখির; ফাটশে পায়ের আগা; এমন মোটা হইশি, জানো, ছিঁড়শে পেটের তাগা! দ্যাখেই যদি হেয়ার আমার, বাঁধবে বাসা কাক; শাওয়ার নিশি একুশ তারিখ— ওএমজি, ফাক! শরীর থেকে গন্ধ আসে, গন্ধ যেমন ইয়ের; গন্ধ কিসের? কিসের আবার! গন্ধ যেমন পি-এর। চ্যাটিং করো কাদের সাথে? রাবার সাথে কী কী? ভাবশো যত নিব্বি, হি হি, সব্বি বুঝি ঠিকই। রাবা-সাবা, অর্নি-অরিন— আমার কথা ভাবো? আইশোলেশন কাটার পরে, চান্দু, তোমায় খাব! তোমার মুখে ঢাইলা দেবো বিল্লি বেবির কফ; অ্যাই হারামি, বলবা আমায় কয়শো তোমার জফ? হাজার-হাজার জফের ভিড়ে আমি তোমার কে বা; কিন্তু, বাবু, রাইখো মনে— আমার নামও জেবা। জেবার নাহয় এখন তোমায় দেবার কিছু নাই; নেবার আগে কানশো ঠিকই, ধরশো আমার পা-ই। ধরতে পারি, চান্দু, যদি; খাইবা এমন কট; রাইখা দিশি যত্ন করে মেশেঞ্জারের শট। আচ্ছা, হিশাব পরে— পাওয়ার শেষে সবাই, বাবু, এমন কেন করে? হওয়ার আগে কী কেয়ারিং, হওয়ার পরই রাফ; রোজার দিনে, আল্লাহ, তুমি করবা এদের মাফ? এখন তুমি লাগাচ্ছ গাছ কাদের-কাদের টবে; খোদার বিচার দেখব তখন, হাশর যখন হবে। আমার সাথে বাসর করে এখন গেছ ভুলে; যাক না কেবল আইশোলেশন, মারব আছাড় তুলে! এই তো সেদিন মেশেজ এল বেইলি রোডের রাকার; বলল— তুমি ওদের দেখা লাইফে বিগেস্ট ফাকার! ক্ষেপশো নাকি? ধরশি কানে, বলশি সরি, বাবু? অ্যাই, আমি তো করশি কিডিং, তোমায় অনেক লাবু। এখন আমি কোথায় যে যাই, করব কী যে, ও রে; তুমিও যদি এমন করো, যাবই আমি মরে। আচ্ছা, বাবু, কী চাও বলো; করতে কী চাও, হুম? হুকটা খুলে বুকটাজুড়ে যাইতে কি চাও ঘুম? পাইতে কী চাও, নিব্বা সোনা, ইচ্ছামতোন আরো; আইশোলেশন কাটলে নাহয় আচ্ছামতোন মারো। তবু তোমার ভাঙবে না রাগ? থামাও গালি, এ কী! আচ্ছা, তোমায় লিখেই দিলাম আমার রোজার নেকি। কেমন করে ফিরাই রে, শিট, আমার বাবুর মুড; থাকবে রোজা, পাঠাই যদি মেশেঞ্জারে নুড? হালাল নাকি হারাম হবে, দেখব নাহয় ঘেঁটে; আবার যখন করবে ওয়াজ হামজা হুজুর নেটে। সাতটা দিলাম, ওকে? তবু রে তুই বুঝতি যদি, কত্ত যে চাই তোকে! নুডের পরও হয়নি, বাবু, যায়নি মনের রাগ? এবার, শালা, বলব তোকে— আমার থেকে ভাগ। ডিলিট দিবি এখন, শুয়োর, আমার ইয়ের পিক; ভাবিসটা কী— আছে কেবল তোরই একার ডিক? দেখিস কি তুই ঘরের মিরর? ভাবিস কি তুই টুডো? শিখব আমি, মাদারফাকার, ইদের পরই জুডো। মারব তোকে এমন মারা— জায়গামতোন হিট; দেখব তখন ক্যামনে হাতাস একশো জফের টিট! ডিকের পোলা, আমি কি আর তোদের মতোন ন্যারো? লাইফে কি ডিক কম দেখেশি, বয়স আমার তেরো।
শুধু ইয়াম্মি সিরিজ নিয়ে আলাদা একটা ই-বুক করেছি। আমার অন্যান্য ই-বুক মূলত প্রবাসীদের জন্য হলেও ইয়াম্মি সিরিজের ই-বুক সবার জন্য। মেসেঞ্জারে নক করে ২০০ টাকা পরিশোধ করে যে-কেউ এই ই-বুকটা কিনতে পারবেন। স্কুল ও কলেজের (ইন্টার) শিক্ষার্থীদের জন্য ১৫০ টাকা।
দিল্লি শাসেন মোঘল শাসক— বাদশা জাহাঙ্গির, রাজ্যজুড়ে সুখের জোয়ার, নেইকো নয়ননীর। মহিষী নুরজাহান— সখিদের লয়ে তীরের খেলায় মাতে যে তাহার প্রাণ। নুরজাহানের তীর— সবার অলখে বিঁধিল যে এক নিরীহ ধোপার শির! খানিক বাদে উড়িল ধোপার আপনপ্রাণের পাখি, কাঁদিয়া-কাটিয়া হইল সারা ধোপার বধূর আঁখি। ধোপার বধূ ভাবে— বাদশার কাছে করিব নালিশ, যায় যাক প্রাণ যাবে। ছুটিল প্রাসাদে মনে নিয়া এক পাহাড়প্রতিম বল, পৌঁছে হেথায় বাজাইয়া দিলো বাদশাহি শিকল। আসিলেন রাজা ছুটিয়া— কী হেতু তুমি স্মরিয়াছ মোরে, কহো গো বিস্তারিয়া। ফরিয়াদি কয়— আলিজা, আমি মরছি এখন ধীরে; মহারানি কেন তীর মারিলেন আমারই স্বামীর শিরে? আপনি নাকি মহান রাজা, শুনেছি অনেক গুণ; অবলা আমি, চাই যে এখন খুনের বদলে খুন! তীরের ফলক হেরি— কাঁপিয়া উঠিল রাজার শরীর, হৃদয়ে শোকের ভেরি। ক্যামনে দেবেন খুনের হুকুম, প্রাণের প্রিয়া সে যে; ওদিকে মনে ন্যায়বিচারের ডঙ্কা উঠিল বেজে। বাদশা কহেন— যাও, হে বিধবা, চলি; সাতদিন পর করিব বিচার, কসম করিয়া বলি। এমন বিচার কোনো কালে কি করিয়াছে কোনো জনে! সারাদিনমান ভাবেন রাজা, বিরহী পবন মনে। বসিয়াছে দরবার— করিবে এমন কঠিন বিচার, সাধ্য আছে বা কার! ফরিয়াদি আজ ধোপার বধূ, আসামি নুরজাহান; কহিলেন রাজা ফরিয়াদিরে— রাখব তোমার মান। আসামি যেমন তীর মেরেছে তোমার স্বামীর বুকে, তার স্বামীরে তীর মারিয়া লও গো সে শোধ চুকে। যেমন করে আমার বধূ মেরেছে তোমার স্বামী, রানিরে তুমি বিধবা করো, প্রস্তুত আজ আমি। মুক্তকণ্ঠে ফরিয়াদি কয়— রাজ্যের পিতা বেঁচে থাকো; মরেছে স্বামী, বিধবা হয়েছি, এতিম হইতে চাহি নাকো। বেঁচে রও তুমি জনম-জনম সকল প্রজার মাঝে, রাজা হয়ে এই রাজ্যশাসন তোমারেই শুধু সাজে। ১১ জুন ২০০৩ বই : এই যে আমায় আগুন দ্যাখো (কাজী কাদের নেওয়াজের 'শিক্ষাগুরুর মর্যাদা' ক
আপাতত ক্ষমা করা হলো (এই পোস্ট ডিলিট করা যাবে না, পোস্ট অনলি ফ্রেন্ড করা যাবে না, আইডি লক বা ডিঅ্যাক্টিভেট করা যাবে না; এই শর্তে)। অন্য লেখাচোরেরা, সুযোগের অপেক্ষায় সাধু হয়ে থাকা পোটেনশিয়াল চোরেরা এবং চোরদের উটকো উকিলরা সাবধান হোক।
'শাকিল পারভেজ' নামক এই চোরটা আমার 'চা-পানের ইতিবৃত্ত' কবিতাটা চুরি করেছিল। কোলাজের বাঁ পাশের ছবিটায় যে কমেন্টগুলো দেখা যাচ্ছে, সেগুলো তার ঐ চুরি করা পোস্টের কমেন্টবক্সের। আর কোলাজের ডানদিকের ছবি দুটো হচ্ছে চোরকে নিয়ে এই অ্যালবামে দেওয়া পোস্টের পর আমার মেসেঞ্জারে তার সাফাইবক্তব্যের স্ক্রিনশট। এ রকম ডাহা চুরির পরও এই ছিঁচকে চোর কোনোভাবে 'চুরি'ই স্বীকার করতে রাজি না। স্বীকার করা দূরে থাক, সে আরো চাইছে আমি যেন তাকে নিয়ে দেওয়া পোস্ট উলটো ডিলিট করে দিই। ক্ষমা চেয়ে প্রকাশ্যে পোস্ট দেওয়ার কথা সে তো ভাবতেই পারছে না। প্রত্যেক চোরই নিজেকে ওভারস্মার্ট ভাবে, এই চোর হাইপারস্মার্ট তো বটেই, উলটো গেরস্তকেই কানা ভেবে হাই কোর্ট দেখানোর চেষ্টা করছে। এরা চুরি করে ফায়দা লুটবে প্রকাশ্যে আর ধরা পড়ে কান্নাকাটি করবে গোপনে ইনবক্সে। উল্লেখ্য, সে জীবনানন্দের কবিতাও নিজের নামে চালিয়ে দিয়েছে, কমেন্টে সেটার স্ক্রিনশট দেওয়া হলো।
তৈরি। দীর্ঘ দুই সপ্তাহের প্রচেষ্টায় অবশেষে আমার সবগুলো বইয়ের ই-বুক তৈরি। বর্তমানে আমার বই আটটা হলেও ই-বুক হয়েছে নয়টা (কবিতার বই 'গণকবিতাতন্ত্রী বাংলাদেশ' থেকে 'ইয়াম্মি সিরিজ' বিচ্ছিন্ন করে ফেলেছি)। টাকা পাঠিয়ে ই-মেইল অ্যাড্রেস দিলেই মুহূর্তের মধ্যে বিশ্বের যেকোনো দেশে পৌঁছে যাবে নয়টা ই-বুক। ই-বুক মূলত প্রবাসী ও ভারতীয় বাঙালিদের জন্য। কোন বইয়ে কী কী আছে, কেনার আগে দেখে নেওয়া যাবে তাও। শুধু সূচিপত্র নিয়ে তৈরি করেছি আলাদা একটা ছোট্ট ই-বুক। ই-বুক বা হার্ডকপি কেনার জন্য কিংবা এ সংক্রান্ত যেকোনো তথ্যের জন্য যোগাযোগের একটাই মাধ্যম— আমার মেসেঞ্জার।
তোমরা কি দ্যাখোনি— কীভাবে আমি আমার খুনিদের বিচার করেছি? তোমরা কি জানো না— আমার সংবিধানে আটচল্লিশ আছে, পঞ্চাশ আছে, উনপঞ্চাশতম অনুচ্ছেদ নেই? তোমরা দ্যাখোনি, তোমরা জানো না। শেষ-কৈশোরে আমাকে একজন খুন করেছিল; আমার স্থির রক্তকে সে অস্থির করেছিল, আমার খরাক্লিষ্ট ঠোঁটকে সয়লাব করেছিল চুমোচ্ছ্বাসে, মুহূর্তে সে আমাকে কিশোর থেকে যুবক বানিয়েছিল। তারপর? তারপর আমাকে না জানিয়েই সে আমাকে খুন করে, আমি জানতেও পারিনি সে আমাকে খুন করেছে! যখন জানতে পাই, আমিও দাউদাউ করে উঠি; হাতে তুলে নিই সশস্ত্র কলম, উদগীরণ করতে থাকি শব্দলাভা; তার ঠিকানায় পাঠিয়ে দিই মৃত্যুর পরোয়ানা। পরোয়ানা পড়েই সে মারা যায়, সে তো জানত না— আমার কলমে-আঙ্গুলে লুকিয়ে ছিল বিষ, তাকে নিয়ে রচিত দু-কুড়ি বিষাক্ত পদ্যে তার মরণ হয়! মৃত্যুর আগে সে সাশ্রুকণ্ঠে ক্ষমা চেয়েছিল, আমি বলেছি— ক্ষমা নেই! যৌবনে আমি দ্বিতীয়বার খুন হই; যে আমার মাংসে তুলেছিল মাংসের তুফান, মুহূর্তে পরিণত করেছিল যুবক থেকে পূর্ণপুরুষে; সে আমাকে ঘোষণা দিয়ে খুন করে, আমি দ্বিতীয়বার মারা যাই। আমার মৃত্যুর বিচার করতে আমি আবার বেঁচে উঠি। জীবদ্দশায় খুনিটিকে আমি উপর্যুপরি কবিতা শুনিয়েছিলাম। যে কান আমার গলায় কবিতা শুনেছে, সে কান আমার গলা ছাড়া আর কোনোভাবে কবিতা শুনতে পারবে না। আমি তার কানকে বধির করে দিয়েছি, আমি তাকে জ্যান্ত ফাঁসি দিয়েছি; সে বেঁচে গিয়েও মরে গেছে, মরে গিয়েও বেঁচে গেছে; কবিতাবঞ্চিত জীবন তো মৃত্যু অপেক্ষা ভয়াবহ! শপথ কবিতার— আমি আমার দ্বিতীয় খুনির বিচার করেছি। আমি তো বিচারকদের মধ্যে সবচাইতে নির্মম-নিষ্ঠুর-নির্দয়-নিরাবেগ-নিরাসক্ত! আমি তো নিরঙ্কুশ বিচারক, আমার রায় অখণ্ড্য-অলঙ্ঘ্য; আমার ওপর কোনো রাষ্ট্রপতি নেই। নেউল ক্ষমা করতে পারে অহিকে, অহি নেউলকে; আদম ক্ষমা করতে পারে ইবলিসকে, ইবলিস আদমকে; দুরাত্মা খুনিকে ক্ষমা করতে পারে রাষ্ট্রপতিরূপী ম্যাগনিফিসেন্ট সাইফার; কবি কাউকে ক্ষমা করে না, কবিতা কাউকে ক্ষমা করে না! ক্ষমা চাই? ক্ষমা চাই? ক্ষমা নেই, ক্ষমা নয়! একটিমাত্র ক্ষমায় হাজার অপরাধের জন্ম হয়।
'বলা সহজ, করা কঠিন' প্রবাদটার প্রমাণ আরো একবার হাড়ে-হাড়ে পেলাম। আসলেই, মাঠে না নামলে বোঝাই যায় না একটা কাজ কত কঠিন। এতদিন ধারণা ছিল ই-বুক তৈরি করা হাতের তুড়ির কাজ, কাউকে ওয়ার্ড ফাইল পাঠালেই তিনি নিমিষেই ই-বুক বানিয়ে পাঠিয়ে দিতে পারবেন, আটটা ই-বুকে বড়জোর ঘণ্টা দুয়েক লাগবে। কাজটা করতে গিয়ে যে অভিজ্ঞতা হলো, সত্যি কথা বলতে, তা একেবারেই ধারণায় ছিল না। তেরো দিন আগে কাজ ধরেছিলাম। আগামীকাল সেই কাজ শেষ হবে। অর্থাৎ দুই ঘণ্টা অনুমান করে কাজে নামলেও কাজটায় লেগে যাচ্ছে দুই সপ্তাহ। তেরো দিনে নিজে স্বশরীরে গিয়ে কাজ দেখভাল করেছি পাঁচ-ছয়দিন। আজ কাজ করেছি সকাল থেকে সন্ধ্যা। হার্ডকপি ছাপার জন্য যা যা করতে হয়, ই-বুকের জন্য ক্ষেত্রবিশেষে এর চেয়েও বেশি কাজ করতে হয়। পুরোনো ওয়ার্ড ফাইল ই-মেইল থেকে নামিয়ে ছেঁড়া-ফাটা যুক্তাক্ষর আবার মেরামত করা, নতুন করে সূচিপত্র তৈরি করা, একটা-একটা করে পৃষ্ঠা আলাদাভাবে কেটে-কেটে নির্দিষ্ট ফরম্যাটে বসিয়ে ই-বুকের উপযোগী করা— এ কোনো চাট্টিখানি কথা নয়। এই কাজ বিপুল সময়সাপেক্ষ, বেজায় শ্রমসাপেক্ষ, বেধড়ক ধৈর্যসাপেক্ষ তো বটেই। এতগুলো বইয়ের কাজ একসাথে করতে গিয়ে কর্মস্থল থেকে কখনও-কখনও রীতিমতো দৌড় মারতেও ইচ্ছে করেছে। এতদিন জানতাম না, এখন জেনেছি— পিডিএফ আর ই-বুক এক নয়। দুইয়ের মধ্যে বিস্তর ফারাক। যা হোক, ই-বুকের এই বিপুল কর্মযজ্ঞ মূলত প্রবাসীদেরকে কেন্দ্র করে। বিদেশে কুরিয়ারে বা জিপিওর মাধ্যমে বই পাঠানো দুঃসহ একটা কাজ। লম্বা একটা সময়ও লেগে যায় এতে। কুরিয়ারে পাঠাতে যা খরচ পড়ে, তা বইয়ের দামের দ্বিগুণের চেয়েও বেশি। এই কাজে খাজনার চেয়ে বাজনা বেশি। কেউ-কেউ আছেন দূর সমুদ্রের নাবিক, আছেন জাতিসংঘ শান্তিরক্ষী বাহিনীর সদস্য, এমন অনেকে আছেন যারা বই পড়ার সময় পান কেবল কর্মস্থলে যাতায়াতের পথে। হার্ডকপি সংগ্রহ করা বা বহন করা তাদের জন্য দুঃসাধ্য। ফলে বইপাঠের ক্ষেত্রে ই-বুকই প্রবাসীদের জন্য সবচেয়ে উপযুক্ত মাধ্যম। প্রবাসীরা ও ভারতীয় বাঙালিরা ই-বুকের জন্য এখনই আমার মেসেঞ্জারে নক করতে পারেন। বর্তমানে আমার বই আটটা হলেও ই-বুক বানিয়েছি নয়টা। 'গণকবিতাতন্ত্রী বাংলাদেশ' বইটা থেকে ইয়াম্মি সিরিজ আলাদা করে ফেলেছি, তৈরি করেছি 'ইয়াম্মি সিরিজ' নামে স্বতন্ত্র একটা ই-বুক ('গণকবিতাতন্ত্রী বাংলাদেশ'-এর হার্ডকপিতে ইয়াম্মি সিরিজ আছে)। 'ইয়াম্মি সিরিজ' ই-বুকটা সবাই কিনতে পারবেন।
হিন্দু যারা, আদাব নেবেন; মুসলমানরা সালাম; স্মরণ করি যাত্রাপথে খোদার দরুদ-কালাম। বৌদ্ধ এবং খ্রিষ্ট যারা, শুভেচ্ছা নেন আমার; ওঠার যারা, জলদি ওঠেন; নামেন, যারা নামার। ভালোই আছি খোদার দয়ায়, সবাই আছেন ভালো? তোমার যত রহম, মালিক, তুরাগ বাসেই ঢালো। পকেট রাখেন সামলে, জনাব, নজর রাখেন ফোনে; যায় না বলা কী আছে, ভাই, পাশের ভাইয়ের মনে। গাড়ির ভিতর কেউ বা বেচে নাকের লোমের কেচি; যাত্রাপথে, জনাব, আমি অন্য জিনিশ বেচি। এমন জিনিশ বেচবে, দাদা, সাধ্য বা কোন শালার; ডিজাইন আছে চতুর্পদের, চতুর্পদের কালার। শাদার উপর সবুজ আছে, নীলের উপর ঘিয়া; আরেক কালার দেখাই, দাঁড়ান— লালের ভিতর টিয়া। আছেন যারা মা-বোন আমার, তাদের জন্য পিংক; চাইলে দেবো মেসেঞ্জারে লেখক ভাইয়ের লিংক। আছেন কোনো নিব্বিসমাজ? নিব্বাসকল কই? নেবেন কেহ রুদ্র রাজুর চার কালারের বই? বইয়ের সাথে সইও পাবেন, বইয়ের রঙের কলম; বাতের রোগের, রাতের রোগের কার্যকরী মলম। ষাট টাকা দাম, নেবেন না কেউ? রাষ্ট্রে এ কোন খরা! আচ্ছা, জনাব, এবার দেখাই ছোট্টমণির ছড়া। এই যে দেখেন ছড়ার কেতাব, কালের সেরা দলিল; কে লিখেছে— জানেন এটা? যুগ্ম-সচিব জলিল। আওয়াজ দেবেন জায়গা থেকে ইচ্ছা হলে কিনার, এক কপিতেই পাবেন, জনাব, পাঁচতারকায় ডিনার। ডিনার হবে গোষ্ঠীসহ— দেড়শো পদের বুফে, স্বয়ং সচিব পার্টি দেবেন সোনারগাঁওয়ের রুফে। রুফের উপর বুফের অফার কে দেখেছে কবে, পঁচিশ টাকায় বইটা নিলেই ডিনার পাবেন তবে। আছেন কোনো মহান মশায়? নেবেন দু-এক কপি? দুই বাংলার বিরল মেধা মাইশা মতিন পপি। বয়স এবার উনিশ পুরো, চোক্ষে-মুখে ঝাঁজ; দেখেন, জনাব, পপির কিসে কোথায় কেমন ভাঁজ। তরুণসমাজ সাঁতরে দিনে রাত্রে কীসব হাতায়, নিজের আঁকা নকশা পপির উপন্যাসের পাতায়। গাড়ির যত যাত্রী আছেন— কাছের কি বা দূরের, কিনলে পাবেন বিমানটিকেট মালয়শিয়া টুরের। পপির সাথে সেলফি পাবেন, ওয়েস্টিনেই সুপ; হয়নি, জনাব, পছন্দ কি পপির এমন রূপ? কত্ত রকম অফার দিলাম, কিন্তু কপাল— হায়; সবাই কেমন ঝিমায়, তবু, সিটের উপর ঠায়! কিনত কত বই যে মানুষ, করত বইয়ের যতন; চর্মচোখে দেখছি এখন দেশ ও জাতির পতন। কেমন করে পুষবে, মালিক, দেশের এমন ক্ষতি; জিন্দেগিতে হচ্ছে না আর বাংলাদেশের গতি। যাক না শালার রাষ্ট্র এমন কোভিড রোগেই মরে, আমার মতোন চেষ্টা নাহয় গেলাম আমি করে। দিচ্ছি না আর অফার কোনো, গতর গেল ঘেমে; থাকেন সবাই, আল্লাহ হাফেজ, গেলাম এবার নেমে! — এদিক আসেন, এদিক আসেন; এই যে মামা, এই; আপনি যেসব অফার দিলেন, হেব্বি ছিল, সেই। কিসের যেন টিকেট দেবেন, মালয়শিয়া, কী যে; কিনলে কি বই সঙ্গে যাবে মাইশা মতিন নিজে? সঙ্গে গেলে কিনব নভেল খাড়ার উপর আজি, আমার সাথে থাকতে দু-দিন মাইশা মতিন রাজি? খোদার কাছে দু-হাত তুলে দরুদ-দোয়া জঁপি, এমন অফার দেয় না কেন মাইশা মতিন পপি!
আজিমপুরের গার্হস্থ্য অর্থনীতি কলেজের নাম পালটে 'গভর্নমেন্ট কলেজ অব অ্যাপলাইড হিউম্যান সায়েন্স' রাখা হয়েছে।
লেখার আনুষ্ঠানিক যাত্রাটাই শুরু করেছিলাম (২০০৪) রাজনৈতিক নেতাদেরকে ব্যঙ্গবিদ্রুপের মধ্য দিয়ে। তৎকালীন চারদলীয় জোট সরকারের মন্ত্রীদেরকে বিদ্রুপ করাটাই ছিল আমার বয়সী লেখকদের কাজ। রাজনীতিকদেরকে বিদ্রুপ করতে এবং সেই বিদ্রুপ পড়তে আমাদের ভালো লাগে। অন্যের অপমান দেখার নেশা যে বড় নেশা; এ-কথা আমার কথা না, এ-কথা বলে গেছেন সৈয়দ ওয়ালীউল্লাহ। সরকারকে অপমান করার সময়ে আমরা ভুলেই যাই সরকার মানুষই চালায়, সরকার যন্ত্রচালিত না। সরকারের নেতিবাচক কাজের সমালোচনা আমরা করি ঠিকই, সরকারের ইতিবাচক কাজের প্রশংসা আমরা ঘুণাক্ষরেও করি না। সমালোচনায় কৃপাণহস্ত হলেও প্রশংসায় আমরা যারপরনাই কৃপণহস্ত। মাত্র পৌনে একশো মন্ত্রী-প্রতিমন্ত্রী-উপমন্ত্রী মিলে আঠারো-কুড়ি কোটি জনসংখ্যার একটা রাষ্ট্র পরিচালনা করেন, এ চাট্টিখানি কথা নয়। বর্তমান সরকারের বয়স এক যুগের কিছু বেশি। এগারো বছর ধরেই আমি সরকারটির প্রধানমন্ত্রীর বিভিন্ন কর্মকাণ্ডের নির্মম সমালোচনা করেছি, মন্ত্রীদেরকে নির্দয়ভাবে তুলোধুনো করেছি, নিষ্ঠুরভাবে কাঠগড়ায় তুলেছি আমলাদেরকে। বিদ্রুপের এই বেধড়ক চাবুক থেকে কেউ রেহাই পেয়েছেন বলে হয় না; চারদলীয় জোট সরকারের আমলেও না, চৌদ্দদলীয় মহাজোট সরকারের আমলেও না। তবে, মাঝেমধ্যেই মনে হয় চেয়ারে আমাকে বসিয়ে দেওয়া হলেও মন্ত্রীসান্ত্রীদের মতো আমারও পদস্খলন হবে, আমিও ডুবে যাব অনিয়মের অতলান্তিকে। মনীষীরা সাধে বলে যাননি, যে যায় লঙ্কা, সেই হয় রাবণ। বর্তমান সরকারের কিছু অর্জন আমার চোখে পানি এনে দেয়, মনে হয় আমরা অন্তত মন্দের ভালো একটা সরকার পেয়েছি, আরো একটানা পনেরো-বিশ বছর ক্ষমতায় থাকলে সরকারটা আরো পরিপক্ব হবে, অতীতের ভুলভ্রান্তি থেকে শিক্ষা নিয়ে শনৈ শনৈ এগিয়ে যাবে বাংলাদেশ ক্রিকেট দলের মতো। আজ সরকারের একটা অর্জন দেখে মনে হয়েছে, নির্বাচন জোহরে হোক আর ফজরে হোক, এই সরকারই কেয়ামতের আগ পর্যন্ত ক্ষমতায় থাকুক। এই অর্জনের উচ্চকিত প্রশংসা না করলে, আমি মনে করি, এই সরকারের নেতিবাচক কর্মকাণ্ডের সমালোচনা করার অধিকারও আমার নেই। সমালোচনা তারই সাজে, শংসা করে যে। বর্তমান সরকারের আজকের যে অর্জনটা নিয়ে আমি আকণ্ঠ আহ্লাদিত, তা হচ্ছে পরিকল্পনামন্ত্রীর মোবাইল ফোন ছিনতাইকারীকে পুলিশ আজ চিহ্নিত করতে পেরেছে। ঘটনার মাত্র পাঁচ কর্মদিবসের মধ্যেই ছিনতাইকারীকে চিহ্নিত করে ফেলা নিঃসন্দেহে আমাদের জন্য এক অনন্য রাষ্ট্রীয় অর্জন। এখান থেকে ইন্টারপোলেরও বহুকিছু শেখার আছে। এত অল্পদিনে ছিনতাইকারী চিহ্নিতকরণের এই ঘটনা আন্তর্জাতিক সম্প্রদায় জানতে পারলে নিঃসন্দেহে গিনেস বুকে রেকর্ড হবে। ঢাকা বিশ্ববিদ্যালয়ের উপাচার্যকে দায়িত্ব দিলে দ্রুততম সময়ের মধ্যে এই ঘটনাকে তিনি গিনেস বুকে ওঠানোর দায়িত্ব নিতে পারবেন। আর এক সপ্তাহের মধ্যে পুলিশ নিঃসন্দেহে ছিনতাইকারীর বাড়ির ঠিকানা যোগাড় করে ফেলবে, পরবর্তী দশদিনের মধ্যে দুদক ছিনতাইকারীর ব্যাংক হিশাব তলব করে ফেলবে, তৎপরবর্তী পনেরো দিনের মধ্যে একাত্তর টিভি ছিনতাইকারীর ফোনালাপ ফাঁস করতে সক্ষম হবে; এ আমার ধারণা নয়, বিশ্বাস। ছিনতাইকারীর দেশত্যাগের ওপর সরকার আগামী এক মাসের মধ্যেই নিষেধাজ্ঞা আরোপ করতে পারবে, এই বিশ্বাস নিয়েই আজ রাতে ঘুমোতে যাব। নিদ মোবারক
গত বছরের এই দিনের পোস্ট : আমার সুনির্দিষ্ট কোনো কবিতা, গান, ছড়া, কলাম, গল্প কিংবা আমার সামগ্রিক লেখালিখি আপনাকে আলোড়িত, আলোকিত, বিনোদিত বা বিমোহিত করে থাকলে মোবাইল ব্যাংকিং বা ব্যাংক অ্যাকাউন্টের মাধ্যমে যেকোনো অঙ্কের সম্মানী পাঠান— এই মর্মে গত চৌঠা এপ্রিল যে ঘোষণাটি আমি দিয়েছিলাম, আজ চৌঠা জুন সেই গণতহবিলের দুই মাস পূর্ণ হলো। মোট কতজন ব্যক্তি এই আহ্বানে সাড়া দিয়েছেন, এর হিশেব রাখতে পারিনি; তবে সংখ্যাটা চার শতাধিক। বিভিন্ন শ্রেণি-পেশার প্রায় অর্ধসহস্র মানুষ আমার বিভিন্ন লেখার প্রেক্ষিতে বিচিত্র অঙ্কের (দশ টাকা থেকে শুরু করে অনূর্ধ্ব ত্রিশ হাজার টাকা) সম্মানী পাঠিয়েছেন; যা আমাকে বিস্ময়ে অভিভূত করেছে, দিয়েছে অথৈ অনুপ্রেরণা, যুগিয়েছে ইতিহাস-রচনার ইন্ধন। এই সম্মানীপ্রদান মোটেই বাধ্যতামূলক না, নেহায়েতই ঐচ্ছিক। আমিও এই সম্মানী আহ্বান অর্থাভাবে বা অন্নাভাবে করিনি; করেছি এই সত্যটা প্রতিষ্ঠিত করতে যে, একেকটা সুচিন্তিত দীর্ঘ লেখা লিখতে লেখকের ব্যাপক শ্রম, মেধা ও সময় খরচ হয় এবং বাধ্যতামূলক না হলেও এর অন্তত একটা ঐচ্ছিক সম্মানীর ব্যবস্থা থাকা আবশ্যক। মহামারির কারণে বিশ্বে যে আকস্মিক পরিবর্তন এসেছে, এভাবে চলতে থাকলে আমার দৃঢ় বিশ্বাস— এর প্রেক্ষিতে শিল্প-সাহিত্য-সংগীত-অভিনয়-নৃত্য-আবৃত্তি অঙ্গনের অনেককেই এই পন্থা অবলম্বন করতে হবে। সেই দিন খুব দূরে নয়। এই দুই মাসে আমি সম্মানী পেয়েছি ১ লক্ষ ৭৮ হাজার ৪শ ৭৭ টাকা। মে মাসের দ্বিতীয় ও চতুর্থ সপ্তাহে উদ্ভূত দুটো উটকো ঘটনার কারণে আমার লেখার ধারা ব্যাপকভাবে ব্যাহত না হলে এই অঙ্কটা নিঃসন্দেহে দুই লক্ষ অতিক্রম করত। সম্মানী পাঠিয়ে যারা আমাকে সম্মানিত করেছেন, পরিশ্রমের মূল্যায়ন করেছেন, যুগিয়েছেন লাগামহীন লিখনযজ্ঞের লাকড়ি; তাদের সকলের প্রতি অকুণ্ঠ ভালোবাসা, আকণ্ঠ কৃতজ্ঞতা। এই ধারা চলমান থাকবে। আমি কখনও কুড়ি তলা ভবনের মালিক হলেও লেখার জন্য এই উন্মুক্ত সম্মানীগ্রহণ অব্যাহত রাখব।
নারীপাচার ও মাদকের বিরুদ্ধে সোচ্চার হওয়ার জন্য সাংবাদিকসহ সকলের প্রতি আহ্বান জানিয়েছেন একটি শিশ্নস্থানীয় ব্যবসায়ী গ্রুপের এমডি।
তোমার-আমার হেটার যারা, সবাই ওরা রামছাগল; আবার গেলাম আমিই জিতে, আমার সাথে গামছা গোল।
কী লিখেছেন! কী লিখেছেন! শাবাশ! শাবাশ, ভায়া! পড়ার পরে রক্তে আগুন, কাঁপছে খাটের পায়া! পায়ার কাঁপন, কায়ার কাঁপন, পুড়ছে আমার ভুরু; আপনি হলেন বাংলাদেশের কলাম লেখার গুরু। কী পড়েছি! কী পড়েছি! অ্যাটম বোমের গোলা! কেমন করে বোঝাই, গুরু, লাগছে কোথায় দোলা! অগ্নিগিরির আগুন যেন কলাম থেকে ঝরে, রাষ্ট্র থেকে ভাগবে শোষক এমন লেখার ডরে।
মুগ্ধ হলাম আজও; কাটব সাঁতার লেখার ভেতর, যাক গে চুলোয় কাজও। এমন লেখা লেখেন বলেই আমরা আশায় বাঁচি; বলেন না, ভাই, লেখেন কিসে— কলম? নাকি কাঁচি? আপনি হলেন আশার বাতি স্বৈরাচারীর দেশে; বিপদ এলে আওয়াজ দেবেন, জীবন দেবো হেসে। ধারেও কাটেন, ভারেও কাটেন— বলবে দেশের লোকে; কী ঢোকালেন বুকের ভেতর, বুলেট যেমন ঢোকে!
মুগ্ধ হলাম ফের; আপনি হলেন সিংহপুরুষ, আপনি হলেন শের। রাষ্ট্রে যখন সবাই নীরব জুলুম-জেলের চাপে; ভয়ের দেশে, জয়ের দেশে রাস্তা যখন মাপে; আপনি তখন সরব একা, কলজে রাখেন হাতে; লিখতে থাকুন, লাগুক যত নষ্ট নেতার আঁতে। দেশের যত স্বৈরাচারী, আপনি তাদের যম; কতক লোকে বলবে দালাল, বুদ্ধি যাদের কম।
পারছি না আর, ও রে— একটা মানুষ যাচ্ছে লিখে ক্যামনে এমন করে! একটা যুগে এমন লেখক একটা কেবল জোটে; আপনি গেছেন ঊর্ধ্বে উঠে, মানুষ না আর মোটে। কষ্ট পাব বুকের ভেতর, ভাবেন যদি তেল; আপনি যুগের অ্যারিস্টটল, সুকান্তও ফেল। কে দেখেছে বাংলাদেশে লেখার এমন ধরন! সালাম করে শান্ত হব, বাড়ান যদি চরণ।
দেখছি এসব কী রে! সাধের তরী ডুবল দেখি, ভিড়ল যখন তীরে! চারটে লেখা ঠিকই ছিল, এমন কেন পাঁচে? আপনি তো, ভাই, ভালোই লেখেন; এমন তো না ধাঁচে! কাঁপছে রাগে আঙুল আমার, নাইছে শরীর ঘামে; কী লিখেছেন আপনি এসব আমার নেতার নামে! পদ্য লেখেন, লেখেন গিয়ে, গাঞ্জা টানেন সাঁঝে; আপনি কেন আসতে যাবেন রাজার নীতির মাঝে!
হইছে, এবার থামেন! অনেক ছিলেন মাথার ওপর। এবার, জনাব, নামেন! এত্ত কেন লাফান, মিয়া? দম্ভ এবার কমান। আপনি, মিয়া, আমার নেতার পায়ের নখের সমান? লিখতে থাকো সস্তা লেখা, জুটবে অনেক তালি; ইচ্ছা করে একটা কুকুর তোমার নামে পালি! তোমরা সবাই শালার নামে কুত্তা-বিলাই পোষো; মারব ওকে এমন মারা, একটু কেবল রোসো।
কসম আমার নেতার— সুদিন আবার আসবে ফিরে, বাজবে সুখের সেতার। ফিরবে যখন আমার নেতা, বসবে যখন গদি; বইয়ে দেবো তখন দেশে রক্তরঙের নদী। রাস্তাঘাটে খুলব আমি দশটা কবির কাপড়, দেখব তখন কোথায় থাকে সস্তা কবির ফাপড়! তখন দেখিস কেমন করে শালার মুখে খিঁচি, ভাতের সাথে ভর্তা খাব— কুত্তা কবির বিচি!
প্রধানমন্ত্রীর সাথে সরাসরি যোগাযোগ আছে— এমন অনেকেই, জানি, আমার এই পোস্টটা পড়বেন। তাদের মাধ্যমে একটা ব্যাপারে মাননীয় প্রধানমন্ত্রীর দৃষ্টি আকর্ষণ করতে চাই। ব্যাপারটা আমার জন্য অত্যন্ত জরুরি। এর সমাধান যে প্রধানমন্ত্রী ছাড়া কেউই করতে পারবেন না— এ ব্যাপারে নিশ্চিত। প্রায় দেড়যুগ ধরে আমি সক্রিয়ভাবে লিখছি। এই দেড়যুগে সরকারের কাছে ব্যক্তিগতভাবে আমি কখনোই কিছু চাইনি। আজ চাইব। আমার চাওয়া প্রধানমন্ত্রী ফেলতে পারবেন বলে মনে হয় না। চাওয়াটা খুব বেশি বড়ও না। এমন না যে, আমি বাংলা অ্যাকাডেমির মহাপরিচালক হতে চাই বা আগামী বছর বাংলা অ্যাকাডেমি পদক চাই, স্বাধীনতা পুরস্কার চেয়ে আমি প্রধানমন্ত্রীকে বেকায়দায় ফেলতেও ইচ্ছুক না। কবি-সাহিত্যিকদেরকে সম্মানে প্রধানমন্ত্রী বছরান্তে যে নৈশভোজের আয়োজন করেন, আমি তাতেও নিমন্ত্রণ চাই না। যেতে চাই না তার সাথে জাতিসংঘ সফরেও, পেতে চাই না কবিদের জন্য বরাদ্দকৃত কোনো প্লটের ভাগও, চাই না নিজের জন্য বা কোনো স্বজনের জন্য চাকরিও। এখনও পর্যাপ্ত অসুস্থ হইনি বলে চিকিৎসা বাবদ টাকাকড়ি চাওয়ার পরিকল্পনাও নেই। প্রধানমন্ত্রীর প্রশংসা করে আমি কোনো কবিতাও লিখিনি যে, সেটা তার কাছে হস্তান্তর করার জন্য আমি আজ এত মরিয়া হয়ে উঠেছি। তবু একটা ব্যাপারে প্রধানমন্ত্রীর সহযোগিতা আমার একান্ত জরুরি। সড়কপরিবহণ ও সেতুমন্ত্রী ফেসবুকে সর্বশেষ ছবি আপলোড করেছিলেন ২৪ মে। আজ ২ জুন। নয়দিন হয়ে গেছে তিনি নতুন ছবি মুক্তি দিচ্ছেন না। কেন দিচ্ছেন না, তার মন খারাপ কি না, তার আলোকচিত্রীর অসুখ কি না— জানা দরকার। জানি— প্রধানমন্ত্রী একা মানুষ। একা একহাতে তাকে সবকিছু সামলাতে হয়৷ যে মানুষটা প্রাত্যহিক কর্মকাণ্ড শুরুই করেন সিকিশত ছবি তুলে সেগুলো আপলোডের মধ্য দিয়ে, সেই মানুষটা টানা নয়দিন ধরে একটা ছবিও আপলোড করবেন না— এ হতে পারে না। সেতুমন্ত্রীর নতুন ছবি না পেলে আমাদের মন খারাপ হয়। প্রধানমন্ত্রী নিশ্চয়ই চাইবেন না দেশের একজন নাগরিকও মন খারাপ করে থাকুক। সেতুমন্ত্রী আগামীকাল সকালের মধ্যে যেন নতুন ছবি মুক্তি দেন, নয়দিনের কাজা ছবিগুলোও যেন সাথে যুক্ত করে দেন, ভবিষ্যতে টানা দুইদিনের বেশি সময় ধরে সেতুমন্ত্রী যেন ছবি আপলোড থেকে বিরত না থাকেন— শত ব্যস্ততার মাঝেও এ ব্যাপারে পদক্ষেপ প্রধানমন্ত্রীকেই নিতে হবে। তা ছাড়া, মাসুদকে ভালো করার দায়িত্ব প্রধানমন্ত্রী সেতুমন্ত্রণালয়ের কাঁধ থেকে অপসারণ করে অন্য কোনো মন্ত্রণালয়ের ওপর ন্যস্ত করলে সেতুমন্ত্রী আরো নির্ভার হয়ে ফটোসেশন করতে পারবেন বলে আমি মনে করি। সেতুমন্ত্রী দক্ষিণ এশিয়ার 'ফাদার অব ফটোগ্রাফি'। তার ছবি-বন্ধ্যাত্ব ঘোচানোর দায়িত্ব গোটা রাষ্ট্রের।
স্বদেশ নিয়ে স্বপ্ন কত সকাল-বিকাল রাতজুড়ে, মুঠোয়-মুঠোয় গদ্য বুনি পদ্য লেখার হাতজুড়ে। শান্ত হবে বিশ্ব আবার, শান্ত যেমন মায়ের চোখ; অশ্রু ঝরে ডানের চোখে, আশায় হাসে বাঁয়ের চোখ— অন্ন পাবে অন্নহীনে, কাঁদবে না আর দীনের দল; লালদালানে থাকবে যত ভণ্ড জ্যোতিষ, জিনের দল। মানুষ হবে মানুষ কেবল, থাকবে না তার জাত কোনো; একাত্তরের বঙ্গভূমে আসবে না আর রাত কোনো। কিন্তু আমার এমন স্বদেশ— স্বপ্ন দেখা দোষের দেশ, দেশটা এখন আঁধার-ডাকা মোল্লা-পুরুত-মোষের দেশ! মরছে মানুষ নির্বিচারে— বামুন কিংবা শূদ্র খুব; যায় না দেখা চোখেই, আহা, শত্রু এত ক্ষুদ্র খুব! হন্যে হয়ে ছুটছে যখন নাঙ্গা-ভুখা— ভাতের দায়, দিনের মজুর কুটছে মাথা কন্যা-জায়ার পাতের দায়; তেষ্টা-ক্ষুধা মানছে না হায় মন্দ-ভালোর সূত্র আর, বক্ষে চেপে ভাবছে জনক— বাঁচবে আমার পুত্র আর? স্বপ্ন তবু— দেশটা হবে আঁধার-কাটা ভোরের দেশ; কিন্তু চালের বস্তা কোথায়? আমার এ দেশ চোরের দেশ! দিনের বেলায় রিলিফ এবং রাতের বেলা ভোটচুরি; ওদের হাতে আস্ত স্বদেশ, ভল্টে ঢুকে নোটচুরি। চোরের গায়ে পিতার পোশাক, চোক্ষে-মুখে বীরের বেশ; অণ্ডবিহীন ভণ্ড চোরের পাক্কা হাজি পিরের বেশ। মাটির নিচে মিলছে এখন ভুখার চালের বস্তা খুব, ঊর্ধ্বমুখী দামের দেশে মানুষ কেবল সস্তা খুব। রাষ্ট্রজোড়া দাপট কাদের? নৈশকালের ভোটার গং, এমন করুণ কোভিডকালে খাচ্ছে লুটে লোটার গং। দেশটা কেবল সাতের-পাঁচের, নয়ের এবং ছয়ের দেশ; কবর ফুঁড়ে হাঁকছে বাবা— খামুশ, এ দেশ ভয়ের দেশ! কিন্তু, বাছা, আর কতকাল থাকবে মানুষ চুপ করে; খাদ্য-ক্ষুধার তাবৎ হিশাব মানুষ নেবে খুব করে। তৈরি থেকো, অন্ন অসুর, বৈরি বাতাস থামবে কাল; আঁধার কেটে আলোর জোয়ার আকাশ থেকে নামবে কাল। বাহুর পেশি ফুঁসলে ভুখার, রাহুর দশা লাগবে ফের; মরণযুগে স্মরণ রেখো— মানুষ কিন্তু জাগবে ফের। আজকে যারা নিচ্ছ লুটে অন্নহীনের খাবার চাল, কখন যে কাল উলটে যাবে গণেশ এবং দাবার চাল! জাগবে যখন মানুষ আবার, দেশটা হবে কিসের দেশ? চাষির দেহের রক্তে ফলা ধানের-গমের শিষের দেশ।
মূল্যহ্রাস অফার রাজনৈতিক, আত্মজৈবনিক ও সমসাময়িক বিষয়ের ওপর রচিত আমার প্রবন্ধের চার বইয়ের সম্মিলিত মূল্য ১৪১০ টাকা, কুরিয়ারখরচসহ সর্বমোট ১৫৫০ টাকা। কিন্তু চারটে বই একত্রে নিলে দিতে হবে সাকুল্যে ১৪০০ টাকা। অর্থাৎ একত্রে নিলে গুনতে হবে না কুরিয়ারখরচ। বিকাশ, নগদ, উপায় বা রকেটের মাধ্যমে ১৪০০ টাকা পাঠালেই কুরিয়ারের মাধ্যমে পৌঁছে যাবে এই চার প্রবন্ধগ্রন্থ। আলাদা কোনো খরচ ছাড়াই মহানগরগুলোয় থাকছে হোম ডেলিভারির ব্যবস্থা। উল্লেখ্য, আমার গল্পের দুই বই কুরিয়ারখরচসহ ৬৭০ টাকা হলেও একত্রে নিলে নেওয়া যাবে ৫০০ টাকায়। প্রবাসীরা কিনতে পারবেন আমার যেকোনো বইয়ের ই-বুক সংস্করণ। প্রতিটি ই-বুকের মূল্য হার্ডকপির মূল্যের দ্বিগুণ। প্রবন্ধের বইগুলোয় কী কী প্রবন্ধ আছে, তা দেখে নেওয়া যাবে নিম্নোক্ত পেজগুলো ক্লিক করে, পেজে বইগুলোর কিছু রিভিউও পড়া যাবে।
উন্মাদ পত্রিকার সম্পাদক আহসান হাবীব বয়সে আমার পিতৃসম। ২০১১-এর বইমেলায় সস্নেহে আমার হাতে দুটো বেনসন সিগারেট ধরিয়ে দিয়ে তিনি বলেছিলেন— 'এই দুইটা খাইয়ো।' আহসান হাবীবের দেওয়া সিগারেট দুটোকে না পারছিলাম তাকে ফিরিয়ে দিতে, না পারছিলাম ফেলে দিতে। আমার অস্বস্তি বুঝতে পেরে আহসান হাবীব নিজেই বলেছিলেন— 'আর বইলো না! এক ভক্ত আস্ত এক প্যাকেট বেনসন দিয়া গেছে একটু আগে। এখন বাসায় যাব। বাসায় যেতে-যেতে পুরা প্যাকেট শেষ করতে পারব না। তোমার ভাবি সিগারেট খাইতে দেখলে খবর আছে। এইজন্য এইভাবে প্যাকেটটা ডিস্ট্রিবিউট করতেছি।' ঐ দিনকার কথা ভেবেই একবার ফেসবুকে লিখেছিলাম— পৃথিবী ৯৯ ভাগ ধূমপানমুক্ত হবে, যদি অধূমপায়ীরা ঘোষণা দেয় আজ থেকে চুমু খাব না কোনো ধূমপায়ীর মুখে।
ভালো হয়ে যাও, মাসুদ, তুমি ভালো হয়ে যাও আজই; রয়ে গেছ সেই আগের মতোই— হতচ্ছাড়া, পাজি! তুমি কি কখনও ভালো হবা না? কখনোই না? কেন? তোমাকে আমার চোখের সামনে কখনও দেখি না যেন। তোমাকে দিয়েছি অনেক সময়, সুযোগ দিইনি কম; তুমি কি নিজেকে জেরি ভাবো আর আমাকে ভেবেছ টম? যেখানেই যাই, সেখানেই পাই তোমার নামেই বিচার; তোমাকে নিয়েই কানাঘুষা কেন? তোমাকে নিয়েই ফিচার! মানুষের মুখে তোমার নামে নজিরবিহীন নালিশ, তোমাকে ভীষণ ভালোবাসি বলে বসতে দিইনি সালিশ। তুমি কি, মাসুদ, রাখছ আমার মহব্বতের মান? নালিশের পর নালিশ শুনে শিহরিত দুটো কান! যেখানে পাঠাই, যখন পাঠাই, সেই তো পুরান খেলা; আ রে, আমাকে কনুই দিয়ে দিচ্ছিস কারা ঠেলা? চতুর্পাশে কাউয়া কেবল, চাটার দল আর চোরা; বারবার কেন শিহরিত করো? কোত্থেকে এলো ওরা? আবার তোরা মানুষ হ, ভাই, মানুষ কবে হবি? ফটোগ্রাফার, কোথায় তুমি? ঠিকঠাক তুলো ছবি। (সতেরোটা তুলো আংটির ছবি, আঠারোটা তুলো ঘড়ির; গোটা তিরিশেক তুলবা, যখন ঝাঁকাব আমার শরীর। এখন আমি সাজব ইশপ, ছাড়ব বেজায় বুলি; তুলবা ছবি একের পর এক, আঙুল যখন তুলি। চেয়ে দ্যাখো কত পেয়াদা আমার, হাজার-হাজার পাইক; এই ছবিতে চাইই আমার আড়াই লক্ষ লাইক।) এখানে এসেও করেছ, মাসুদ, পুরোনো খেলাই শুরু; খুলে নেব আমি চশমা তোমার, চেঁছে দেবো ঐ ভুরু। আমার সামনে চশমা পরেছ— সাহস কোথায় পেলে? জীবনে দেখিনি তোমার মতো বেহায়া-বেলাজ ছেলে! চশমার রঙ কালোই তোমার, মনটা যেমন কালো; মাসুদ, তুমি কি পারো না হতে আমার মতোন ভালো?
মনে-মগজে ধরেছে তোমার শত জনমের জঙ, ভুলে কি গেছ কাঠগোলাপের কত শত হয় রঙ? কাঠগোলাপের কাঠগড়াতে আবার দাঁড়াবে, এসো; মুখোশ খুলে মুখটি তুলে একটু নাহয় হেসো। হাসলে তুমি হাসবে শহর, কোষ্ঠকঠিন কাচও; জানো না, মেয়ে? গুণ দা বলেছে— দুঃখ কোরো না, বাঁচো! দুখিনী নাকি দুখবিলাসী— নিজেকে নিজেই শুধাও; চায়ের কাপের এক চুমুকে দুঃখ হবে উধাও। উড়ে-আসা কিছু জুড়ে-বসা মেঘে নিজেকে কেন মাখাও? বোসো, বালিকা, কবির পাশে; একটি বিকেল চা খাও! তোমার চুমুর অপেক্ষাতে চায়ের কাপের আঁচও; জানো না, মেয়ে? গুণ দা বলেছে— দুঃখ কোরো না, বাঁচো! বৃষ্টি চেনো? জোছনা চেনো? সমুদ্দুরের বাড়ি? নীল নীলিমার জলকে যাব, দুঃখকে দাও আড়ি। দিগবালিকা, দিগ্বলয়ের দিগন্তকে ছুঁয়ে; হৃদমাঝারের হৃদয় থেকে দুঃখকে নাও ধুয়ে। শঙ্কা কিসের, সাবালিকা? আদিম নাচন নাচো! জানো না, মেয়ে? গুণ দা বলেছে— দুঃখ কোরো না, বাঁচো! জীবন যখন বেঘোরে হারে, কবিতা তখনও জেতে; কবিতা পড়ো, কবিতা পরো, কবিতা থাকো খেতে। কবিতা তোমার প্যারাসিটামল, দুঃখ নেবে শুষে; কী হবে এই একজনমে দুঃখদানব পুষে? কবিটা তোমার হাতের নাটাই এবং হাতের পাঁচও; জানো না, মেয়ে? গুণ দা বলেছে— দুঃখ কোরো না, বাঁচো!
আগামী রবিবার থেকে আমার সবগুলো (আটটি) বইয়ের ই-বুক সংস্করণ পাওয়া যাবে। ই-বুক কিনতে পারবেন শুধু প্রবাসীরা (ও ভারতের বাঙালিরা)। দেশের ভেতরে কুরিয়ারের মাধ্যমে হার্ডকপি কেনা যাবে। প্রবাসীরা আমার মেসেঞ্জারে ই-বুকের প্রি-অর্ডার করতে পারেন। উল্লেখ্য, আমার ই-বুকের দাম হার্ডকপির চেয়ে বেশি।
ঘূর্ণিঝড় নিয়ে পশ্চিমবঙ্গের এক টেলিভিশন সাংবাদিকের প্রতিবেদন চোখে পড়ল। তাতে দেখা গেল সেখানকার দুজন দমকলকর্মী রাস্তায় ওঠা জোয়ারের পানিতে গোঁয়ারের মতো সাঁতার কাটতে-কাটতে দুর্গতদেরকে উদ্ধার করতে যাচ্ছেন। সাংবাদিক তাদের চার-পাঁচ ফুট দূরে দাঁড়িয়ে বাইট নিচ্ছেন। সাংবাদিক গোড়ালি-সমান পানিতে দাঁড়ানো, অদূরে পথচারীরা দিব্বি হেঁটে যাচ্ছেন হাঁটু-সমান পানিতে। দুই দমকলকর্মী একটু পরপর ডুবে যাচ্ছিলেন, একটু পরপর নিতম্ব উঁচু করে ভেসে উঠছিলেন আর মুখস্থ সংলাপ আউড়ে যাচ্ছিলেন হাঁসফাঁস করতে-করতে। বোঝাই যাচ্ছিল কর্মীদ্বয় হাঁটুপানিতে সাঁতারের অভিনয় করছেন এবং তাদের এই সাঁতারকাণ্ড পুরোপুরি পূর্বপরিকল্পিত। এই কুবুদ্ধি যে ঐ সাংবাদিকেরই মস্তিষ্কপ্রসূত, তা সহজেই অনুমেয়। ক্যামেরাম্যান ক্যামেরা ধরতে ভুল করে ফেলায় নাটকটা মাঠে মারা গেল। ঐ সাংবাদিক হচ্ছেন ভারতের শাহরিয়ার নাজিম জয়। পশ্চিমবঙ্গের লোকজনের অবশ্য বাংলাদেশ থেকে অনেক কিছু শেখার আছে। বাংলাদেশের ক্ষমতাসীন রাজনৈতিক দলের ছাত্রসংগঠনের সাবেক সাধারণ সম্পাদক গোলাম রাব্বানিও কিছুদিন আগে এক গ্রামে ত্রাণ নিয়ে বন্যার পানিতে সাঁতার দিয়েছিলেন। সাঁতারের সেই দৃশ্য তিনি ভিডিও-ও করিয়েছিলেন, আপলোড করেছিলেন ফেসবুকেও। সেখানে ছিল গলা-সমান পানি। ফলে সেই ভিডিওতে তার নিতম্ব দেখা যায়নি। ভদ্রলোকের নিতম্বযুগল ছিল বিপৎসীমার পর্যাপ্ত নিচে। অদূরেই একটি নৌকা থাকা সত্ত্বেও কেন তিনি ত্রাণ নিয়ে নৌকায় না গিয়ে সাঁতার মেরেছিলেন, এই তর্ক তৎকালে সামাজিক যোগাযোগমাধ্যমে অসামাজিক হাস্যরসের যোগান দিয়েছিল। রাব্বানি অবশ্য বলেছিলেন নৌকাটি ছিল গ্রামবাসীদের ব্যক্তিগত ব্যবহারের, তাই তিনি নৌকাটিতে চড়া সমীচীন মনে না করে তাদের দুর্দশা লাঘবে সাঁতার দিয়েছিলেন। আওয়ামি লিগের একযুগব্যাপী শাসনামলে সবাই যেখানে কলেকৌশলে নৌকায় উঠতে ব্যতিব্যস্ত, সেখানে এই ল-নামধন্য ছাত্রনেতা নৌকায় ওঠার লোভ সামলে যে সংযমের পরিচয় দিয়েছিলেন; তাতে আমি মুগ্ধ হয়েছিলাম। নৌকার আমলে নৌকায় না ওঠা চাট্টিখানি কথা নয়। শের-এ-সিদ্ধিরগঞ্জ একেএম শামিম ওসমান ২০১৩ সালে তার রাজনৈতিক প্রতিদ্বন্দ্বী সেলিনা হায়াত আইভির উদ্দেশে বলেছিলেন— চব্বিশ তারিখের পরে, আসো, আমরা খেলব; খেলা হবে, খেলা হবে, চব্বিশ তারিখের পরে খেলা হবে। পূর্ববঙ্গের শামিম ওসমানের আট বছর আগের সেই সংলাপ পশ্চিমবঙ্গ সমানে নকল করেছে তাদের সদ্যসমাপ্ত বিধানসভা নির্বাচনে। সেখানকার রাজনীতিক অনুব্রত মণ্ডল 'খেলা হবে'-কে বানিয়েছিলেন তার নির্বাচনী স্লোগান, এই স্লোগান অনুব্রতের দলের কর্মীরা লুফে নিয়েছিলেন, এ নিয়ে বানিয়ে ফেলেছিলেন নির্বাচনী গানও। তবে, শামিমের বজ্রকঠিন কণ্ঠে 'খেলা হবে' যে প্রাণ পেয়েছিল, অনুব্রতের ডিম্বকোমল কণ্ঠে এর এক শতাংশ প্রাণও পায়নি হতভাগা স্লোগানটি। অনুব্রতের পাল্লায় পড়ে 'খেলা হবে' ইয়াসের মতো দুর্বল হয়ে গিয়েছিল। 'খেলা হবে' ছিল শামিমের মৌলিক উক্তি, অন্যের উক্তি কাভার করতে গিয়ে অনুব্রত বস্তুত ভজকট পাকিয়ে ফেলেছিলেন। অনুব্রতের একান্ত নিজস্ব উক্তি 'শুটিয়ে লাল করে দেবো, নোংরামো বার করে দেবো'-ই অবশ্য অনুব্রতকে দুই বঙ্গে অমর করে রাখার জন্য যথেষ্ট। যা হোক, রাজনৈতিক মৌলিকত্বে দুই বঙ্গের মধ্যে পূর্ববঙ্গই অধিক এগিয়ে। পূর্বের কাছ থেকে পশ্চিমের অনেক কিছু শেখার আছে। আদর্শলিপিতে আমরা শৈশবে পড়েছিলাম 'ঊ— ঊর্ধ্বমুখে পথ চলিয়ো না।' গোলাম রাব্বানির কাছ থেকে পশ্চিমবঙ্গের দমকলকর্মীদের শেখা উচিত 'ঊ— ঊর্ধ্বনিতম্বে সাঁতরিয়ো না।' রাব্বানি অবশ্য এমনিতেই যথেষ্ট বিনয়ী। তিনি পথও চলেন নিম্নমুখে, সাঁতারও কাটেন নিম্ননিতম্বে, অদ্যাবধি তাকে আঙুল ছাড়া কিছু উঁচু করতে দেখিনি। পশ্চিমবঙ্গকে পূর্ববঙ্গের কাছ থেকে যা শিখতে হবে, তা হলো— শামিম ওসমানের 'খেলা হবে' নকল করতে হলে গলা উঁচু করতে হবে, বানের জলে গোলাম রাব্বানির সাঁতার নকল করতে হলে নিতম্ব নিচু করতে হবে। কোথায় কী উঁচু করতে হবে আর কোথায় কী নিচু করতে হবে— এই বোধবুদ্ধি পশ্চিমবঙ্গ যতদিন পর্যন্ত অর্জন করতে না পারবে, ততদিন পর্যন্ত পশ্চিমবঙ্গের রাজনৈতিক মুক্তি নেই।
