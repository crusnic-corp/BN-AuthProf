ডিবিসি নিউজের স্পোর্টস রিপোর্টার এবং যিনি সংবাদ পাঠ করছিলেন ওরা দুইজনই দেখলাম বাংলাদেশ-জিম্বাবুয়ে ওয়ানডে সিরিজ প্রসঙ্গে রিপোর্টগুলিতে মাঝে মাঝেই জিম্বাবুয়েকে রোডেশিয়া আর ওদের খেলোয়াড়দেরকে বরোডেশিয়ান বলে উল্লেখ করছিলেন। এইটা কি ঠিক হচ্ছে? না, এখন যেটা জিম্বাবুয়ে সেটার নাম একসময় রোডেশিয়া ছিল সেকথা তো ঠিকই। সেটা ছিল ব্রিটিশ কলোনি। কলোনিয়াল শাসন ভেঙে স্বাধীনতা লাভের পর ওরা দেশের নাম রাখে জিম্বাবুয়ে। বেশীদিন আগের কথা না, আমাদের স্বাধীনতার প্রায় এক দশক পরের ঘটনা এটা। যতটুকু মনে পড়ে আমরা তখন কলেজে উঠেছি মাত্র, খবরের কাগজে দেখতাম রোডেশিয়া স্বাধীন হয়ে জিম্বাবুয়ে নামে আত্মপ্রকাশ করছে, বর্ণবাদী শাসনের অবসান ঘটছে ইত্যাদি। নিজেদের স্বাধীনতা প্রত্যক্ষ্য করেছি আমি- এতদূর বাংলাদেশে বসেই তখন জিম্বাবুয়ের কালো মানুষদের সাথে একাত্ম বোধ করতাম। আমাদের দেশেরও একসময় নাম ছিল পাকিস্তান। আমাদের এলাকাটার নাম ছিল পূর্ব পাকিস্তান। এখন যদি আপনি শুনতে পান যে জিম্বাবুয়ের কোন একটা টেলিভিশন চ্যানেলে বাংলাদেশকে পাকিস্তান বা পূর্ব পাকিস্তান বলে উল্লেখ করা হচ্ছে আর আমাদের খেলোয়াড়দের পাকিস্তানি বলে উল্লেখ করা হচ্ছে- আপনার কেমন লাগবে? আমি আমার কথা বলতে পারি, আমি খুবই আহত হবো, জিম্বাবুয়ের সেই টেলিভিশন চ্যানেল ও ওদের রিপোর্টার বা প্রেজেন্টারকে আচ্ছা করে গালাগালি করবো। আমি জানি আমার মত একইরকম প্রতিক্রিয়া দেখাবে বাংলাদেশের অসংখ্য মানুষ। জিম্বাবুয়ের পরিস্থিতি আর বাংলাদেশের পরিস্থিতি- ইতিহাস বর্তমান আবেগ অনুভূতি ইত্যাদি- এগুলি তো এক হবে না। আমরা যেভাবে একটা ইস্যুতে প্রতিক্রিয়া দেখাবো, একইরকম ইস্যুতে হয়তো জিম্বাবুয়ের লোকেরা একইরকম প্রতিক্রিয়া দেখাবে না। কিন্তু তবুও, আমাদের কি উচিৎ নয় ব্যাপারটা লক্ষ্য রাখা? জিম্বাবুয়েকে রোডেশিয়া বললে এটা তো ভুল তথ্য হয়। আর এই তথ্যতে তো আপনার রিপোর্টে যে বিশেষ কোন ইতিবাচক পরিবর্তন হচ্ছে না বা কোন নাটক বা ভিন্ন মাত্রা যোগ হচ্ছে সেটাও তো নয়। তাইলে এটা কেন করছেন? কেবল একটা স্বাধীন দেশকে খানিকটা ছোট করা হচ্ছে। এইটা না করলেই কি নয়?
একটা কথা স্পষ্ট করে বলে দিই, মেহেরবানী করে গোয়ালপাড়া দেখাবেন না। যারা সিআরবিতে ইউনাইটেডের হাসপাতাল কাম মেডিক্যাল কলেজ কাল নার্সিং স্কুল কমপ্লেক্স করতে কোন অসুবিধা দেখেন না, তারা সোজা করে বলেন আপনি কেন অসুবিধা দেখেন না। রেলওয়ের প্রেস বিজ্ঞপ্তি বা অন্য যেসব লোকজন কায়দা করে এই বিষয়টি নিয়ে বিভ্রান্তি সৃষ্টি করতে চাইছে, লক্ষ্য করে দেখবেন ওরাও কিন্তু প্রকারান্তরে স্বীকার করছেন যে এইরকম একটা ইট কংক্রিটের কমপ্লেক্স হলে পরিবেশ নষ্ট হবে। এরা কেবল কায়দা করে নাকি সুরে ঘ্যানঘ্যান করছেন যে, না, শিরিষতলায় কিছু হবে না, গাছ কাটা পড়বে না এইসব। ও ভাই, গোয়ালপাড়া বলেন আর জোয়ালপাড়া বলেন, ঐ এলাকায় এতবড় একটা কমপ্লেক্স হলে সিআরবি আর সিআরবি থাকবে না। শোনেন, এইখানে গুজবেরও কিছু নাই, বিভ্রান্তিরও কিছু নাই। এই হাসপাতাল ইত্যাদি মিলিয়ে যে কমপ্লেক্সটা করতে চাচ্ছে, সেটা এখানেই কেন করতে হবে? যে আকৃতির কমপ্লেক্স প্রস্তাব করা হচ্ছে এটা তো একটা মিনি নগর হবে আরকি। এইখানে এই কমপ্লেক্সটা করলে তো এর আশেপাশে পুরো এলাকাটাই একটা জনবহুল ব্যস্ত এলাকায় পরিণত হবে। হাসপাতাল আর মেডিক্যাল কলেজ হয়েই তো এটা থেমে থাকবে না। এইসব প্রতিষ্ঠানে যারা কাজ করবে ওদের সংখ্যা তো কম হবে না। পাঁচ শ শয্যার হাসপাতালে কি সংখ্যক লোকজন কাজ করবে? একশ ছাত্র করে পাঁচ বছরের কোর্সে একই সময়ে ন্যুনতম পাঁচশ ছাত্রছাত্রী থাকবে। নার্সিং স্কুল হবে। রোগীরা আসবে, রোগীদের এটেনডেন্টরা আসবে। এতো লোককে খাওয়ানোর জন্যে রেস্টুরেন্ট লাগবে, পান বিড়ির দোকান হবে, অধুধের দোকান, গাড়ী ঘোড়া- অনুমান করা তো কঠিন কিছু না। ধরেন আপনি আবাসিক এলাকায় একটা কারখানা বসাতে এসেছেন। লোকে বাধা দিতে এসেছে। আপনি বললেন যে না, আমার কারখানা তো আবাসিক এলাকার বাইরে। আপনার কথা হয়তো টেকনিক্যালি সত্যি, হয়তো আপনার কারখানার জায়গাটা আবাসিক এলাকার সীমানার দিয়ো গজ বাইরেই। তাতে কিই বা আসে যায়, কারখানা যখন চালু হবে তার প্রভাবে আমি তো আমার বাসায় থাকতে পারবো না। বায়ু দূষণ হবে, বর্জ্য জমবে, রাস্তার ব্যস্ততা বাড়বে, শব্দ দূষণ হবে এইরকম কতো কি! এইখানেও তো একই কাণ্ড হবে। আপনি বলতে পারেন যে 'উন্নয়ন' করলে তো প্রকৃতির ও পরিবেশের কিছু ক্ষতি হবে। সত্যি কথা। কিন্তু আমাদের তো দায়িত্ব হচ্ছে সেই ক্ষতি যতটা সম্ভব ন্যুনতম মাত্রায় সীমিত রাখা। এই হাসপাতাল, মেডিক্যাল কলেজ ইত্যাদি মিলিয়ে পুরো কমপ্লেক্সটা নগরের উপকণ্ঠে একটু খোলামেলা জায়গায় করলে অসুবিধা কি? তাতে তো আপনাদের এই স্বাস্থ্য কমপ্লেক্সটাও সুন্দর হবে, আপনারা জায়গাও চাইলে বেশী পাবেন, নিজেদের মত করে সুন্দর করে সাজিয়ে গুছিয়ে নিবেন। অসুবিধা কি? নগরের ফুসফুসের মধ্যেই কেন আপনাকে ঢুকতে হবে। এটা তো ভাল কথা নয়। কয়েকজন নগর পরিকল্পনাবিদের পরামর্শ নিয়ে দেখেন না কেন? পরিবেশ বিশেষজ্ঞদের পরামর্শ নেন। দেখেন ওরা আপনাকে কি বলে। বিনয় করে বলি, সিআরবি ধ্বংসের এই প্রকল্পের বিরুদ্ধে আন্দোলন করা চট্টগ্রামের সকল মানুষের দায়িত্ব। নৈতিক দায়িত্ব এবং নাগরিক দায়িত্ব। শুধু চট্টগ্রামবাসীর নয়, দেশের সকল সচেতন নাগরিকেরই দায়িত্ব হচ্ছে চট্টগ্রাম মহানগরের পরিবেশ, ইতিহাস ঐতিহ্য রক্ষায় এগিয়ে আসা। চট্টগ্রামের আন্দোলনরত সকল শিল্পী সাহিত্যিক প্রকৌশলী সংস্কৃতিকর্মী স্থপতি রাজনৈতিক নেতা কর্মীসহ সকল নাগরিকরা, যারা এই সর্বনাশা প্রকল্পের বিরুদ্ধে আন্দোলনে নেমেছেন, আপনাদের সাথে আমি সংহতি জানাই। এই লড়াই আমরা অব্যাহত রাখব যতদিন না বিজয় নিশ্চিত হয়। এটা তো ক্ষমতায় কে থাকবে না কে যাবে সে নিয়ে আন্দোলন নয়, এটা তো একটা নগরের প্রাণ বাঁচানোর আন্দোলন। ঐসব গোয়ালপাড়া জোয়ালপাড়া দেখিয়ে এই লড়াই থামাতে পারবেন না। বৃথা এ প্রচেষ্টা ধীমান।
হাশেম ফুডএর ফ্যাক্টরিতে যেসব শ্রমিকরা নিহত হয়েছে, ওদের একটা বড় অংশ শিশু। ওদের জন্যে কি আমরা একটা দিন জাতীয়ভাবে শোক পালন করতে পারলাম না! গরীব মানুষ, আর গরীবের বাচ্চা ওদের প্রাণের কোন দাম কি তবে খুব বেশী নয় আমাদের দেশে! শিশুদের জন্যে আমরা আনন্দময় শৈশবের কথা বলি। ওদের জন্যে আনন্দময় তো দূরের কথা, একটি স্বাভাবিক শৈশবও নিশ্চিত করতে পারিনা। ব্যর্থ আমরা, ব্যর্থ। এই গ্লানি নিয়েই বেঁচে থাকব! কি হতো একটা দিন জাতীয় শোক পালন করলে? ভাল লাগে না।
(১) চট্টগ্রামের এই জায়গাটা সিআরবি নামে পরিচিত। আমার জীবনের কয়েকটা বছর কেটেছে চট্টগ্রাম শহরে। আমার পিতা সেখানে একজন ম্যাজিস্ট্রেট ছিলেন। আমরা থাকতাম লালখান বাজারে পুরনো সরকারী বাসাগুলির একটাতে। আমাদের বাসা থেকে ইস্পাহানীর পাশ দিয়ে চট্টগ্রাম ক্লাব স্টেডিয়াম ঐদিক দিয়ে একটা রাস্তা ছিল সেটা দিয়ে সিআরবির দিকে যাওয়া যেত। চমৎকার জায়গা। কলোনিয়াল আমলের রেলওয়ের স্থাপনা, বিশাল বিশাল বৃক্ষ, চমৎকার জায়গা। কয়েকদিন ধরে খবরের কাগজে দেখতে পাচ্ছি সেখানে নাকি সরকারের সাথে পাবলিক প্রাইভেট পার্টনারশিপে ইউনাইটেড গ্রুপ একটা বড় হাসপাতাল, মেডিক্যাল কলেজ ও নার্সিং ইন্সটিটিউট এইসব মিলিয়ে বসাল কমপ্লেক্স করবে। বড় একটা হাসপাতাল, মেডিক্যাল কলেজ নার্সিং ইন্সটিটিউট এইসব হবে চট্টগ্রামে, সে তো খুবই ভাল কথা। কিন্তু এইগুলি সিআরবিতেই কেন করতে হবে? যে জায়গাটা শহরের ফুসফুস, শতবর্ষী বৃক্ষরা আছে, ছোটদের খেলার জায়গা আছে, এইগুলিকে ধ্বংস করতে হবে কেন? হাসপাতাল, মেডিক্যাল কলেজ, নার্সিং ইন্সটিটিউট এই সবগুলি মিলিয়ে কতোগুলি বড় বড় স্থাপনা হবে অনুমান করতে পারি। কি সংখ্যক লোকজনের আনাগোনা ও বাসস্থানের ব্যবস্থা করতে হবে সেটাও অনুমান করতে পারি। এই বিশাল কমপ্লেক্স নির্মিত হবার পর সেগুলিকে ঘিরে থাকতে হবে ব্যাংক, খাবার দাবারের জায়গা, নানারকম দোকানপাট। আর সেই কমপ্লেক্সটিতে যাতায়াতের জন্যে পরিবহন ব্যবস্থা হবে। আপনি কি বুঝতে পারছেন সিআরবির কি দশা হবে? ঐ পুরা এলাকাটা একটা ফার্মগেট বা গুলিস্তানে পরিণত হবে। এ এক অদ্ভুত প্রবণতা তৈরি হয়েছে আমাদের এখানে। নয়া একটা বিশাল কমপ্লেক্স তৈরি করবেন, সে তো ভাল কথা- কিন্তু সেটাকে শহরের কেন্দ্রেই কেন ঠুসে ঢুকাতে হবে। শহরের এক প্রান্তে করেন। রেলওয়ে যদি এইরকম একটা প্রকল্প ইউনাইটেডের সাথে পার্টনার হয়ে করতে চায়, করুক, ভাল কথা। কিন্তু ওখানেই কেন করতে হবে। রেলওয়ের তো আরও অব্যবহৃত জায়গা আছে। আরও উপযুক্ত জায়গা আছে। শহর থেকে কাছেই বক্ষব্যাধি হাসপাতাল নাকি সংক্রামক বয়সী হাসপাতাল একটা আছে। একপাশে সমুদ্র আরেকপাশে ঢাকা চট্টগ্রাম হাইওয়ে। সেখানে করেন। যতদূর জানি সেখানেও রেলওয়ের প্রচুর জায়গা আছে। চাষের জায়গাও সেগুলি নয়। চমৎকার কমপ্লেক্স হবে সেখানে, ভবিষ্যতে আরও সম্প্রসারণের জন্যেও জায়গা রাখা যাবে। সিআরবিতেই কেন করতে হবে? (২) চট্টগ্রামের সচেতন মানুষেরা সকলে আর্তচীৎকার শুরু করেছেন ইতিমধ্যে। সরকারের কাছে সকলেই দাবী জানাচ্ছেন যে আমাদের গলা টিপে ধরবেন না। আমাদের আর আমাদের ভবিষ্যৎ প্রজন্মকে মুক্ত বাতাসে নিঃশ্বাস নেওয়ার জন্যে এইটুকু জায়গা আছে, সেটাকে কেন ইট কাঠ লোহা কংক্রিট দিয়ে ধ্বংস করবেন? না, হাসপাতাল তো অবশ্যই দরকার। সবচেয়ে ভাল হতো যদি সরকারী হাসপাতাল হতো। ঠিক আছে, আপনারা নীতিগতভাবে বাণিজ্যিক হাসপাতাল করার সিদ্ধান্ত নিয়েছে, করেন। মেডিক্যাল কলেজ সেটাও প্রয়োজনীয়, নার্সিং ইন্সটিটিউট সেটাও জরুরী। কিন্তু সিআরবি ধ্বংস করে কেন? দেখেন, নগরের এক প্রান্তে একটু খোলামেলা পরিবেশে সমুদ্রের ধারে বা পাহাড়ের পাদদেশে যদি বিশাল একটা হাসপাতাল হয়, সেটাতে তো হাসপাতালটাও উন্নত হয়, দেখতেও ভাল হয়, নগর থেকে দুরেও হয় না, সিআরবিও বাঁচে। আপনি আমি আমরা সকলেই এই বাংলাদেশের মানুষ। একটা বাণিজ্যিক প্রতিষ্ঠান যখন হাসপাতাল বা মেডিক্যাল কলেজ করে সেটা শুদ্ধ চিকিৎসা বা শিক্ষার উদ্দেশ্যও তো থাকে না। চিকিৎসা বা শিক্ষা মুল উদ্দেশ্যও থাকে না। মুল উদ্দেশ্যটা থাকে বাণিজ্য করা। এইসব বাণিজ্যিক প্রতিষ্ঠান এরা যে পরিবেশ ও মানুষের নাগরিক সুবিধা বা আইন কানুন এইসবকে কতোটা গুরুত্বও দেয় সেকথা আমরা সকলেই জানি। দুই টাকা বাড়তি লাভের জন্যে কিছু মানুষের প্রাণের ঝুঁকি যদি একটু বৃদ্ধি পায়, ওরা বাড়তি লাভের দিকেই গুরুত্ব দিবে। এটা নিন্দা করার জন্যে বলছি না- যার যেটা ধর্ম। একবার যদি আপনি সিআরবিতে হাসপাতাল তৈরি করে ফেলেন, আগামী দশ বছরের মধ্যে ঐদিকে স্টেডিয়াম, এদিকে টাইগার পাস এই পুরো এলাকাটা আরেকটা ইট কংক্রিটের জঙ্গলে পরিণত হবে। (৩) সরকারী দলের নেতা এরকম একজন নেতাকে বললাম, ভাই, এইটা কি হচ্ছে। ঐখানেই কেন ইউনাইটেডের হাসপাতালটা করতে হবে? নগরের ক্যারেক্টার, মুক্ত জায়গা, পরিবেশ, ঐতিহ্য এইসব কি দেখতে হবে না? তিনি তাঁর নেত্রীর নাম করে দান হাতে অভয় মুদ্রা করে স্মিত হাসি দিয়ে আমাকে বললেন, আস্থা রাখুন। ভাইয়া, আমার তো আস্থা রাখতে অসুবিধা নাই, কিন্তু সিআরবিতেই কেন হাসপাতালটা করতে হবে সেটা আমাকে বুঝিয়ে বলুন। ঐ জায়গাটার ক্যারেক্টার কেন নষ্ট করতে হবে? সবুজ, শতবর্ষী বৃক্ষ, পরিবেশ এইসবকেন ধ্বংস করতে হবে সেটা আমাকে বুঝিয়ে বলুন। বরং চট্টগ্রামের সংস্কৃতিকর্মী, পরিবেশ আন্দোলনের নেতারা, সচেতন নাগরিকের যে সেখানে ইউনাইটেডের এই হাসপাতালটা চাননা বলে প্রতিবাদ করছেন ওদের কথাই তো আমার কাছে যুক্তিযুক্ত মনে হচ্ছে। আপনারা কেন জেড ধরে বসে আছেন যে সেখানেই হাসপাতালটা তৈরি করতে হবে? নগর পরিকল্পনাবিদ যারা আছেন ওরা কি মতামত দিয়েছে যে সিআরবিতেই হাসপাতালটা তৈরি করতে হবে? কেউ কি বলেছে যে নগরের ক প্রান্তে সমুদ্রের ধারে বা পাহাড়ের পাদদেশে হাসপাতাল তৈরি করা যাবে না। আমি যতটুকু জানি এই ব্যাপারে কোন নগর পরিকল্পনাবিদের পরামর্শ নেওয়া হয়নি। দেখেন, এইভাবে নগরের ভিতর একেকটা বড় বড় কমপ্লেক্স যদু ঠুসে ঠুসে ঢুকাতে থাকেন, তাইলে তো নগর ধ্বংস হয়ে যাবে, বসবাসের অযোগ্য হয়ে যাবে। আপনি যদি সাজানো বাগানের মত শহর চান, তাইলে তো এটা করা ঠিক হবে না। একটা বাগানে কি আমরা প্রতি ইঞ্চি জায়গায় ফুলগাছ ফল্গাছ এইসব লাগাই, লাগাই না। তাইলে সেই বাগান মরে যাবে। বাগানের কথা না হয় বাদই দিলাম। অরণ্য যে অরণ্য, সেই অরণ্য প্রাকৃতিকভাবে যে গড়ে ওঠে সেরকম একটা অরণ্যে গেলেও দেখবেন প্রকৃতি কিছু কিছু জায়গা খালি রেখে দেয়, নাইলে বৃক্ষরাও নিঃশ্বাস নিতে পারে না। সিরিয়াসিলিই বলছি, কালই আপনি একটা বনে ঢুকে দেখতে পারেন, কোথাও একটু খালি জায়গা কোথাও একটু জলাশয় এইভাবে অরণ্য হয়। (৪) আমার ক্ষুদ্র জ্ঞানে আমি বেশ বুঝতে পারছি, ঐখানে এইরকম একটা বিশাল কমপ্লেক্স স্থাপন করবেন তো চতগ্রাম নগরটিকে ধ্বংসের দিকে আরও খানিকটা যেন এগিয়ে নিয়ে গেলেন। মেহেরবানী করে এইসব আত্মঘাতী কাজ বন্ধ করেন। মানুষের কথা শোনে, চমৎকার একটা সুন্দর নগর ছিল এই চট্টগ্রাম, এই নগরটাকে আর ধ্বংসের দিকে নিয়ে যাবেন না। ঐটুকু সবুজকে ধ্বংস না করলে কি হয়? ঐ কয়টা বৃক্ষকে নিধন না করলে কি আপনাদের বিশাল ক্ষতি হয়ে যাবে? থাকুক না ইতিহাস ঐতিহ্যের ধারক ঐটুকু স্মারক, থাকুক না একটু জায়গা চট্টগ্রামবাসীর নিঃশ্বাস নেওয়ার জন্যে। আমার পূর্ণ আস্থা আছে চট্টগ্রামের সংস্কৃতিকর্মী, রাজনৈতিক নেতাকর্মী, শিল্পী সাহিত্যিক, পরিবেশকর্মী, প্রকৌশলী ও নানা পেশার ও নানা মতের সব মানুষের প্রতি। আমি জানি ওরা এই আত্মবিধ্বংসি প্রকল্প হতে দিবেন না। আমি জানি বীর চট্টলার সংগ্রামী জনতা প্রতিরোধ গড়বেই। আমি চট্টগ্রামের সকল সচেতন সংগ্রামী মানুষের সাথে সংহতি জানাই- সিআরবি ধ্বংস করে ইউনাইটেডের বাণিজ্যিক হাসপাতাল চাই না। সবুজ সিআরবি বাণিজ্যিক প্রতিষ্ঠানের হাতে তুলে দেয়া হোক সেটা মানবো না।
ওর ছিল খুব মন খারাপ। সামনে আসবে না, ফটো তুলবে না। কেন? বলে, 'তোমরা খুব খারাপ, শিশুদের পুড়ে মারলে আগুনে!'
(১) জীবন ও জীবীকার নামে যেসব বোলচাল ঝাড়ে লোকে, সেগুলি হচ্ছে অর্থহীন কথা। বাংলাদেশ খাদ্যে স্বয়ংসম্পূর্ণ। এই কথাটার মানে কি? এর অর্থ হচ্ছে যে আমাদের এখানে যে পরিমাণ খাদ্যশস্য উৎপাদিত হয় সেটাতে আমাদের দেশের সকল মানুষের খাবার হয়ে যায়। খাবার বলতে এখানে মূলত স্টেপল ফুডের কথা বলা হয়। তবে মাছ এবং শাক্য সবজিতেও আমরা স্বয়ংসম্পূর্ণ বা প্রায় স্বয়ংসম্পূর্ণ। স্টেপল ফুড বা ভাতের কথাই যদি ধরি, তাইলে এখন থেকে আগামী অগ্রহায়ণ পর্যন্ত বাংলাদেশের মানুষের জন্যে যে পরিমাণ চালের দরকার হবে সেটার যোগান ইতিমধ্যেই আমাদের দেশে আছে। পুরোটা এক হাতে নেই, সরকারের হাতে কিছু আছে, চাষিদের হাতে আছে, ব্যবসায়ী মজুদদার আর চালকল ওদের হাতেও কিছু আছে। যার আহতেই থাক, খাবারটা বাংলাদেশেই আছে। অর্থও আছে। এইখানেও সেই একই কথা, দেশের বেশীরভাগ মানুষেরই পকেট খালি। কিন্তু সরকারের পকেটে এবং কয়েক হাজার মানুষের পকেটে সাদা কালো মিলিয়ে যে পরিমাণ অর্থ আছে সেটা একসাথে মিলিয়ে নিলে বাংলাদেশ আর দরিদ্র দেশের সীমায় থাকে না। তাইলে তিন বা চার সপ্তাহ একটানা গোটা বাংলাদেশ একদম 'শাট ডাউন' করে রাখলে বাংলাদেশের মানুষ কেন না খেয়ে মরবে? না খেয়ে মরবে কারণ দেশে বৈষম্য এতো প্রবল যে চার কোটির মত মানুষ আছে (অনুমানে বলছি, কম বেশী হবে) যারা পরপর তিনদিন কাজ করতে না পারলে পকেটে খাবার কেনার মত পয়সা থাকবে না। আমরা এই ব্যবস্থায় থাকতে থাকতে আমাদের চোখে সহ্য হয়ে গেছে, কিন্তু এইরকমই কিম্ভুত চেহারা হচ্ছে আমাদের অর্থনীতির- দেশে পর্যাপ্ত খাবার আছে, কিন্তু দেশের চার আনা মানুষই সবসময় ক্ষুধার ঝুঁকিতে থাকে। পাওনি যদি ছোট স্কেলে কল্পনা করেন, একটা পাড়ায় এক হাজার মানুষ আছে, এক হাজার মানুষের জন্যে পর্যাপ্ত খাবারও আছে, কিন্তু তারপরও কিছু মানুষ ক্ষুধার্ত ঘুমাতে যায়। বিচিত্র নয়? (২) এর থেকে মুক্তির উপায় কি? একটা উপায় তো হচ্ছে দেশে সমাজতন্ত্র নিয়ে আসা। সেটা তো কাল বা পরশু হচ্ছে না, সুতরাং সেটা বাদ। আরেকটা ব্যবস্থা করা যায়, যে রাষ্ট্র উদ্যোগ নিয়ে এমন একটা কায়দা করবে যাতে করে দেশের সকল মানুষ ন্যুনতম তিনবেলা খাবার পায়, একটা মাথা গুঁজবার ঠাই পায়, চিকিৎসা পায়, শিখ আপায় ইত্যাদি। সমাজতন্ত্র না করেও এটা সম্ভব, অর্থনীতির এইটুকু কথা আমরা সবাই জানি। সাধারণ অবস্থায় রাষ্ট্র হিসাবে আমরা কোন নীতি নিতে চাই সেটা একটা রাজনৈতিক সিদ্ধান্তের ব্যাপার। কেউ কেউ আছেন যারা বলেন যে এই দুইটা ব্যাবস্থার কোনটাই দরকার নাই, যারা টাকা বানাতে চায় ওদেরকে টাকা বানাতে সহযোগিতা করবে সরকার। কিছু লোক কোটিপতি থেকে শতকোটিপতি হবে, আর ওদের পকেট থেকে চুইয়ে পড়বে কিছু টাকা পয়সা সেটা দিয়েই দেশের উন্নয়ন হবে আর দেশের বাকি মানুষের রুটি রুজির ব্যবস্থা হয়ে যাবে। এটা অপরিচিত কোন নীতি নয়, আশির দশকে আমেরিকার একদল অর্থনীতিবিদ এই নীতির পক্ষে বহুত কথাবার্তা বলতেন আর রোনাল্ড রিগ্যান প্রেসিডেন্ট হয়ে এই নীতি গ্রহণ করেছিলেন। এইটা হয়তো সকলেই জানেন না, কিন্তু অর্থনৈতিক নীতি ফিতির খবর যারা একটু আধটু রাখেন ওরা জানবেন। কিন্তু এখন তো দেশে সাধারণ অবস্থা বিরাজ করছে না। এখন আমরা একরকম একটা জরুরী অবস্থার মধ্যে আছি। এই বিচিত্র ভাইরাসটি দ্রুত ছড়িয়ে পড়ছে, প্রতিদিন প্রচুর লোক আক্রান্ত হচ্ছে, প্রচুর মানুষ মারা যাচ্ছে। আংশিক পরিসংখ্যান আমরা পাচ্ছি, কিন্তু আসলেই কতজন আক্রান্ত হচ্ছে আর আসলেই কতজন মারা যাচ্ছে তার পুর্নাঙ্গ চিত্র আমরা স্পষ্ট করে বুখতে পারছি না। কেননা আমাদের পরীক্ষার সামর্থ্য কম, অনেক লোক পরীক্ষা ছাড়া বা হাসপাতালে না এসেই মারা যায় যারা আমাদের পরিসংখ্যানে যুক্ত হয় না। আসলে আমাদের দেহসে এই ভাইরাসে কতজন মারা গেছে সেটার একটা ধারনা আমরা ভবিষ্যতে সম্ভবত পাবো, যখন আমরা কোভিডের আগের বছরগুলির গড় মৃত্যুর সংখ্যা আর কোভিডের বছরের মৃত্যুর সংখ্যার পরিসংখ্যান পাবো। (৩) পরিসংখ্যান বাদ দেন, আমরা যে এখন একটা জরুরী অবস্থার মধ্যে আছি সে নিয়ে তো আর আপনার সন্দেহ নাই। নাকি? এই জরুরী অবস্থার মধ্যে মানুষকে রক্ষা করার একটা গুরুত্বপূর্ণ উপায় হচ্ছে মানুষকে ঘরে আটকে রাখা। আপনি যখনই এইরকম আটকে রাখার কথা বলবেন, তখনই দেখবেন কিছু লোক হায় হায় করে উঠবে। কেন? ওরা বলবে যে তাইলে তো আমাদের সর্বনাশ হয়ে যাবে, দরিদ্র মানুষ কাজ না করলে খাবে কি ইত্যাদি। ওদের কথা শুনে সরকার আর সিরিয়াস কোন পদক্ষেপ নিতে পারে না, অথবা ইচ্ছে করেই পদক্ষেপ নেয় না। মানুষকে ঠিকই ঝুঁকির মুখে ফেলে রাখে। এই কাজটা সরকার ঠিক করছে না। গঠনমূলক সমালোচনা আকারেই বলছি, অত্যন্ত বিনয়ের সাথেই বলছি, এই কাজটা সরকার ঠিক করছে না। সরকারের উচিৎ ছিল দরিদ্র লোকজনের জন্যে খাবার সরবরাহের ব্যবস্থা করে তিন চার সপ্তাহের জন্যে শাট ডাউন দেওয়া। আমাদের বিশেষজ্ঞরা এইটাই পরামর্শ দিয়েছেন। সরকারের জন্য কি এই কাজটা খুব কঠিন? একটু পরিশ্রমের কাজ বটে, কিন্তু কঠিন মোটেই নয়। আপানদেরকে একটা উদাহরণ দিই। শুদ্ধ দিশী উদাহরণ। আমাদের পার্বত্য চট্টগ্রামে সরকার ছাব্বিশ হাজারের চেয়ে বেশী বাঙালী সেটেলার পরিবারকে প্রতিমাসে নিয়ম করে রেশন দেয়। পঁচাশি কেজি চাল, সাথে নানা খাদ্যদ্রব্য নগদ টাকা এইসব কি কি দেয় পুরা লিস্টি জানিনা, কিন্তু একটি পরিবারের গোটা মাসের জন্যে পর্যাপ্ত খাবার দেওয়া হয়। এটা চলছে আজকে প্রায় তিরিশ চল্লিশ বছর যাবত। এর মানে কি? এর মানে হচ্ছে যে ছোট আকারে হলেও আমাদের সরকারের এই প্র্যাকটিসটা আছে, ওরা চাইলেই শহরে, পাহাড়ে বা গ্রামে কিছুসংখ্যক লোকের জন্যে সুশৃঙ্খলভাবে রেশনের ব্যবস্থা করতে পারে। (৪) পুরো ব্যবস্থাপনাটা চালু করতে হলে কয়েকদিন সময় লাগতে পারে, ধরেন এক মাস লাগল বা দেড় মাস লাগল। কিন্তু এটা সম্ভব। দেশে একটা জরুরী অবস্থা বিরাজ করছে, সরকার একটু উদ্যোগ নিলেই এই ব্যবস্থাটা করতে পারে। খুব বেশী অর্থও লাগবে না। শিল্প টিল্প কিসবের নামে কিছু লোককে ইনসেন্টিভ নামে নগদ টাকা সরকার দেয়নি? দিয়েছে তো। দেশের মানুষের প্রাণ বাঁচানোর জন্যে, দরিদ্র মানুষকে ক্ষুধা থেকে রক্ষা করতে সরকার এই কাজটা সহজেই করতে পারে। রেশনের প্রস্তুতি নিয়ে তিন বা চার সপ্তাহের জন্যে কমপ্লিট শাট ডাউন। কেন করছে না সেটা আমি জানিনা। বুঝতে পারছি না, আমার বুদ্ধিতে আসে না। অনেকে বলবেন যে গার্মেন্টস ফ্যাক্টরি পনের দিন বা একমাস বন্ধ থাকলে দেশে সর্বনাশ হয়ে যাবে ইত্যাদি। ফালতু কথা। ওদের ঐসব ফালতু কথার গুরুত্ব দেওয়ার কিছু নাই। শুধু এইটুকু মনে রাখবেন, একটি প্রাণের মূল্যই এইসব লোকসানের চেয়ে অনেক অনেক অনেক বেশী। উল্লেখযোগ্য কোন লোকসান হবে না। আর যদি কিছু হয়ও, মানুষের স্বাস্থ্য ঝুঁকির তুলনায় ঐ লোকসান তুচ্ছ। ঐ যে একটা কথা চালু করেছে ওরা আজকাল, জীবন ও জীবিকা, সেটা একটা ফালতু কথা। ঐ কথার ধুয়া তুলে ওরা কাদের স্বার্থ রক্ষা করতে চায় জানেন? যেসব বিশিষ্ট ব্যক্তি দেশের মানুষের গড় আয় বাড়ায় ওদের স্বার্থ। গড় আয় বাড়ানোর ব্যপারটা কি জানেন তো? মনে করেন একজন লোক বছরে সতেরো শ কোটি টাকা উপার্জন করল। সেই টকার একটা পয়সাও হয়তো আপনার পকেটে আসবে না, কিন্তু পরিসংখ্যানে আপনার আয়ের হিসাবে একশ টাকা যুক্ত হয়ে যাবে। এইভাবেই ওরা দেশের মানুষের গড় আয় বৃদ্ধি করে আর সরকার সেটা নিয়ে বাহবা কুড়ায়- দেখো দেখো, আমাদের শাসনে দেশের মানুষের গড় আয় বৃদ্ধি পেয়েছে ইত্যাদি। (৫) আমি জানি আমার এইরকম কথা কেউ শুনবে না। কিন্তু এই কথাটা যদি আপনারা সকলেই বলেন, যে কোভিড থেকে বাঁচতে হলে দরিদ্র মানুষের জন্যে ফ্রি রেশন চালু করে বিশেষজ্ঞদের কথা মতো লোক ডাউন বা শাট ডাউন যা যা দরকার হয় সেটা করতে হবে, তাইলে হয়তো সরকারের টনক নড়বে। এই আশায়ই এইসব কথা আপনাদেরকে বলা। আমি তো কেবল আউটলাইন বা শুধু আইডিয়াটা বললাম। বিশেষজ্ঞ লোকজন আছেন যাদেরকে বললে ওরা আপনাদের জন্যে বিস্তারিত স্কিম তৈরি করে দিতে পারবে। মেহেরবানী করে নিজেদের মধ্যে হলেও প্রসঙ্গটা আলাপ করে দেখেন।
(১) আগের দফার করোনা নিবারণ বিধিনিষেধের সময় একজন কম বয়সী ম্যাজিস্ট্রেট বস্তিতে একজন বয়স্ক লোককে কানে ধরে উঠবস করিয়েছে, সেটার আবার ভিডিও করেছে এবং সেই ভিডিওটা আবার নিজের ফেসবুকে পোস্ট করেছে। সেই ম্যাজিস্ট্রেট ছিলেন নারী। কোথায় যেন একজন ইউএনও বাগান খাওয়ার জন্যে ছাগলকে জরিমানা করেছে হাজার টাকা। ইউএনও একজন নারী। সাম্প্রদায়িক কঠোর বিধিনিষেধের সময় একজন ইউএনও বাজারে গিয়ে দেখেন একটি জুয়েলারি দোকান খোলা আছে। দোকানদারকে জরিমান করেছেন তিনি। দোকানদার তাঁকে 'আপা' 'আপা' বলে অনুনয় করছিলেন। আপা কেন ডাকলি, স্যার কেন ডাকলি না এই দোষে ইউএনও সাহেবা তাঁর সাথের আনসারদেরকে দিয়ে মারধোর করেছে সোনার দোকানদারকে। বলা বাহুল্য, ইনিও নারী। এইরকম অনেকগুলি ঘটনা থেকে আমার বিজ্ঞ বন্ধু একটা ছোট উপসংহারে পৌঁছেছেন। সিভিল সার্ভিসের মধ্যে, তাঁর মতে, এখন একটা নয়া প্রজাতি হিসাবে উদ্ভব হয়েছে এই মহিলা বিসিএস কর্মকর্তারা। মানুষের প্রতি এদের ন্যুনতম শ্রদ্ধা নাই, ক্ষমতা প্রয়োগে এরা একদম ইংরেজিতে যেটাকে বলে রুথলেস ইত্যাদি। এরা কেন এতোটা রুথলেস এইটা নিয়েও ওঁর একটা ব্যাখ্যা আছে- নব প্রজন্মের বিসিএস কর্মকর্তারা কি ধরনের পারিবারিক ও শিক্ষাগত পরিবেশ থেকে আসেন, ওদের বড় হওয়ার প্রক্রিয়া ইত্যাদি এইগুলি হচ্ছে তাঁর মতে ওদের এইরকম দৃষ্টিভঙ্গি ও আচরণের মুখ্য কারণ। এই ব্যাখ্যাটা একদম উড়িয়ে দেওয়া যায়না। বিস্তারিত তথ্য পরিসংখ্যান ইত্যাদি সংগ্রহ করে মিলিয়ে দেখলে এই মতামতটা প্রমাণিত হবার সম্ভাবনা আছে। গতরাতে আবার আমার এক চিকিৎসাবিদ্যার অধ্যাপক বন্ধুও একটা সংক্ষিপ্ত ফেসবুক পোস্ট দিয়েছেন। অধ্যাপ মানুষ, তিনি বুদ্ধিমান এবং সেই সাথে ভদ্রলোকও বটে, ওদের আচরণ নিয়ে কোন অভিযোগমূলক কিছু না বলে তিনি প্রশ্ন তুলেছেন মহিলা কর্মকর্তাদেরকে 'স্যার' সম্বোধন করা নিয়ে। আমার বন্ধুদের এইসব কথা আপনাদেরকে জানাচ্ছি উদাহরণ হিসাবে। এই প্রবণতা নিয়ে উদ্বেগটা সমাজের নানা স্তরে ইতিমধ্যেই সৃষ্টি হয়েছে। সিভিল সার্ভিসের লোকেরা কেন মানুষের প্রতি ন্যুনতম শ্রদ্ধা প্রদর্শন করেন না- বিশেষ করে নারী কর্মকর্তারা কেন এইরকম রুঢ় আচরণ করে, এইটা হচ্ছে উদ্বেগ। (২) দেখেন, বেসামরিক সরকারী কর্মকর্তাদের উদ্ধত আচরণ নতুন কিছু না। এটা কলোনিয়াল সময়েও ছিল, পাকিস্তান আমলেই ছিল, স্বাধীনতার পর থেকেও আছে। কলোনিয়াল সময়ে তো সিভিল সার্ভিস সৃষ্টি করার উদ্দেশ্যই ছিল বাদামী রঙের ইংলিশম্যান তৈরি করা যারা সাদাদেরকে সাহায্য করবে নেটিভদেরকে শাসন করার লক্ষ্যে। এখনো সেই কাঠামোই আছে- সুতরাং সিভিল সার্ভিসের লোকেরা যে নেটিভদেরকে একটু ছোট চোখে দেখবে সেটা তো অপ্রত্যাশিত নয়। সিভিল সার্ভিসের এই প্রবণতা সঠিক নয় কিন্তু প্রত্যাশিত। দেশের শাসন ক্ষমতা সর্বস্তরে নির্বাচিত জনপ্রতিনিধিদের হাতে না নিয়ে যাওয়া পর্যন্ত এটা থাকবে। এই নিয়ে মানুষের মধ্যে ক্ষোভ খুব বেশী তীব্র নয়। সমস্যা হচ্ছে বেসামরিক প্রশাসনের লোকদের মধ্যে সাম্প্রতিককালে অশোভন আচরণের মাত্রার অস্বাভাবিক বৃদ্ধি এবং আচরণের ধরণের মানের অতিরিক্ত অধঃপতন নিয়ে। একজন বয়োজ্যেষ্ঠ নাগরিককে একজন তরুণ ম্যাজিস্ট্রেট কান ধরে ওঠবস করাবেন কেন? একজন সোনার দোকানের মালিককে একজন ইউএনও জরিমানা করেছেন, সেটা বোধগম্য, কিন্তু আনসার দিয়ে পেটাবেন কেন? মহিলা কর্মকর্তাকে অনেকে আপা বলে সম্বোধন করেন, কেউ ম্যাডাম বলেন- কিন্তু স্যার বলাটা তো খুব স্বাভাবিক নয়। তারপরও সম্বোধন যদি ভুলও হয় তাঁর জন্যে মারপিট করবেন? আর ছাগলকে জরিমানা? এটা কি ভাই? ছাগল যদি আপানর বাগানে মুখ দেয়, ঘরে খোঁয়াড় দিবেন। ব্যাস। হাজার টাকার বাগান যে পাঁচ সিকার ছাগলে খেয়ে ফেলতে পারে এটা তো অভিনব কিছু না। যুগে যুগেই পাঁচ সিকার ছাগলে হাজার টাকার বাগান খেয়েছে, এখনো খায়, ভবিষ্যতেও খাবে ইনশাল্লাহ। এর জন্যে খোঁয়াড় আছে। মানুষ যদি বাগান নষ্ট করে তাঁকে আপনি হাজার টাকা জরিমানা কোর্টে পারেন, লাখ টাকাও হতে পারে- কিন্তু আপনি যখন একটি ছাগলকে একই হাজার টাকা জরিমানা করতে গেলেন তখন তো তাঁকে আপনি আপনার সমান মর্যাদায় নিয়ে এলেন। এখন তো তাইলে একটি ছাগল না বলে বলতে হবে একজন ছাগল! রিডিকিউলাস। (৩) আপনারা প্রশ্ন করতে পারেন, বিশেষ করে নারী কর্মকর্তারাই দেখা যাচ্ছে বেশী রুথলেস আচরণ করছেন, এইটা কেন? এইরকম আচরণ নারী কর্মকর্তা ও পুরুষ কর্মকর্তা দুইই করে। নির্দয় নির্মম আচরণ পুরুষ কর্মকর্তারা কোন অংশেই কম করে না। সিভিল সার্ভিসের বিভন্ন স্তরে যেহেতু পুরুষদের সংখ্যাই বেশী, উদাহরণ খুঁজতে গেলে পুরুষ কর্মকর্তাদের উদাহরণই বেশী পাবেন। কিন্তু পুরুষ কর্মকর্তাদের আচরণ বেশী আলোড়ন তোলে না, আলোড়ন তোলে নারী কর্মকর্তাদের আচরণ। কেন? কেননা আমরা প্রত্যাশা করি যে নারী কর্মকর্তা অপেক্ষাকৃত সৎ হবেন, ভদ্র হবেন, নমনীয় হবেন, নরম হবেন, দুর্বল হবেন, ভয় পাবেন ইত্যাদি। কল্পনা করুন তো, একটা ছোট শহরে দাঙ্গা লেগেছে আর সেখানে একজন পুরুষ ম্যাজিস্ট্রেট লাঠি হাতে দাঙ্গাকারিদের তারা করছেন। এটাতে খুব নাটক দেখতে পাচ্ছেন? না। কিন্ত ম্যাজিস্ট্রেটটি যদি নারী হয় তাইলে? সমাজ প্রত্যাশা করে যে কর্মকর্তাটি নারী হলে তিনি পুরুষের সমান শক্ত হবেন না। একজন নারী কর্মকর্তার সমান মর্যাদার একজন পুরুষ কর্মকর্তা নিজেকে তাঁর আনরই সহকর্মীর তুলনায় কোন না কোনোভাবে অধিক দক্ষ মনে করে। কথায় কথায় একজন নারী কর্মকর্তাকে 'মাইয়া মানুষ' একটু ভুল ত্রুটি তো করবেই এইরকম মনোভাব কি প্রশাসনের সিনিয়র কর্মকর্তারা দেখান না? স্থানীয় পর্যায়ে এমপি, চেয়ারম্যান ওরাও নারী কর্মকর্তাকে সবসময়ই অপেক্ষাকৃত দুর্বল হিসাবে বিবেচনা করেন। আপনার চেনা পরিচিত কোন মাঝারী পদের নারী কর্মকর্তা যদি থাকেন তাঁকে জিজ্ঞাসা করলেই জানতে পারবেন- আমাদের সমাজ নারী কর্মকর্তাদেরকে পুরুষ কর্মকর্তার সমান মনে করে না। নারীরা এগিয়ে গেছে ঠিকই, কিন্তু সমাজ এগুতে পারেনি- সমাজ এখনো পুলিশের একজন নারী এএসপিকে তাঁর পুরুষ সহকর্মীর তুলনায় দুর্বল মনে করে। সমাজের এই দৃষ্টিভঙ্গি কারণ যে পুরুষতন্ত্র বা পেট্রিয়ার্কি সেটা তো আর বলে দিতে হবে না। কিন্তু এই আচরণের ফলাফল কি? ফলাফল হচ্ছে এই যে- যে মেয়েটি বিসিএস পরীক্ষা দিয়ে ম্যাজিস্ট্রেট হয়, ওঁর মাথার পেছনে একদম প্রথম দিনটি থেকেই একটা ছোট কিন্তু শক্তিশালী চিন্তা কাজ করতে থাকে, আমাকে প্রতি পদে পদে আমার পুরুষ সহকর্মীদের তুলনায় বেশী 'পৌরুষ' দেখাতে হবে, নাইলে ওরা আমাকে দুর্বলের দলে ফেলে রাখবে, আমাকে গুরুত্বপূর্ণ দায়িত্ব দিবে না। এই চিন্তাটা অনেকটা সেইসব সফটওয়্যারের মত, যাদের কোন ইন্টারফেস নেই, আপনি ওকে দেখতে পান না, নিয়ন্ত্রণ করতে পারেন না, কিন্তু এই অদৃশ্য সফটওয়্যারটি আপনার পুরো সিস্টেমকে একটা বিশেষ চারিত্র্য প্রদান করে। (৪) এই যে মেয়েগুলির আচরণ দেখেন, কোন কোন আচরণ দেখে মনে হয় প্রয়োজনের চেয়ে অনেক বেশী রুথলেস, অনেক বেশী নিষ্ঠুর, ক্রুঢ় বা রুঢ়- এইগুলি হচ্ছে নারী হিসাবে কর্মক্ষেত্রে ওদেরকে যে বাড়তি চ্যালেঞ্জের মোকাবেলা করতে হয়, বাড়তি পরীক্ষা দিতে হয় বাড়তি প্রতিবন্ধকতা মোকাবেলা করতে হয় তারই একটা প্রতিক্রিয়া। একটা মেয়ে যখন ম্যাজিস্ট্রেট হয়, পদে পদে তাঁকে প্রমাণ করতে হয় যে সে পুরুষের সমান মাত্র নয়, বরং পুরুষের চেয়েও বেশী দক্ষ। তাঁকে প্রমাণ করতে হয়ে যে সে পরুষের ঈয়ে কম সাহসী নয়। তাঁকে প্রমাণ করতে হয় যে সে যে কোন কঠিন অবস্থায় পুরুষের চেয়ে দক্ষভাবে কাজ করতে পারে। নাইলে দেখা যাবে জীবনে কোন না কোন পর্যায়ে তাঁকে হয়তো শুনতে হবে, না, ও তো মেয়েমানুষ ওকে ঐ পোস্টে দেওয়া যাবে না। এই কারণেই দেখবেন যে স্যার না ঢাকায় একজন পুরুষ কর্মকর্তাও রাগ করে বটে, কিন্তু একজন নারী কর্মকর্তা যেন একটু বেশীই ক্রুদ্ধ হয়। পুরুষ কর্মকর্তা মনে করে তাঁকে হেলা করা হচ্ছে, আর নারী কর্মকর্তা মনে করে যে তাঁকে হেলা করা হচ্ছে এবং নারী বলেই হেলা করে হচ্ছে। ঐ বাড়তি ধারটুকু তালে একটু বাড়তি ক্রুদ্ধ করে। (না, আমি এইরকম স্যার ডাকাডাকির পক্ষপাতি মোটেই নই। কারো নাম যদি সিদ্দিক হয় বা সিদ্দিকা হয় তাঁকে আমি তাঁর নাম ধরেই ডাকতে চাই, সরকারী কর্মকর্তা হয়েছে বলে তাঁকে স্যার ম্যাডাম এইসব কেন বলবো। কিন্তু সেটা তো ভিন্ন আলাপ।) অথবা ধরেন একজন নারী ম্যাজিস্ট্রেটকে যদি কোন অভিযানে পাঠানো হয় যেখানে নাগরিকদের উপর চোটপাট করতে হবে, তাইলে দেখবেন যে নারী কর্মকর্তাটি পুরুষের তুলনায় একটু বেশীই রুক্ষ। না, অন্যায় তো অন্যায়ই। একজন বয়োজ্যেষ্ঠ নাগরিক, তিনি বস্তিবাসীই হোক বা গুলশানবাসিই হোক, তাঁকে কান ধরে ওঠবস করানোর অধিকার তো কারো নাই। যত বড় অপরাধই তিনি করুন না কেন, অপরাধের শাস্তি আইনে নির্ধারিত আছে। কান ধরে ওঠবস করাবেন কেন? তার উপর আবার সেটার ভিডিও করেছে ম্যাজিস্ট্রেট মেয়েটি, সেই ভিডিও ফেসবুকে পোস্ট করেছে। এটা তো অন্যায় বটেই। নিন্দনীয় অন্যায়, শাস্তিযোগ্য অন্যায়। এই ব্যাপারে তো কোন দ্বিমত নাই। কিন্তু এর মধ্যে কি আপনি একজন নারীর নারী হিসাবে ঊনমানুষ পরিচয়ের ঊর্ধ্বে উঠার প্রবণতা দেখেন না? (৫) ঐতিহাসিকভাবে এই কথাটা বিভিন্ন সময়ই দেখা গেছে, দাসদের মধ্যে মালিক পক্ষ যখন ওদের পছন্দমতো কয়েকজনকে নিজেদের কাছে টেনে নেয়, সেইসব দাসরা অন্য দাসদের প্রতি প্রভুর চেয়ে বেশী নিষ্ঠুর হয়। মালিকের পক্ষ হয়ে একদল দাস যখন সকল দাসদের উপর চাবুক মারে, সেটা তো অন্যায়ই। দাস দাসকে চাবুক মারে, সে চাবুকের আঘাত প্রভুর চাবুকের আঘাতের চেয়ে তীব্র হয় যাতনাদায়ক হয়। সেই জন্যে দাস বিদ্রোহ যখন শুরু হয় তখন এই দালাল দাসগুলি মারা পরে আগে। কিন্তু এই কথাটা ভুলবেন না, ঐ দালাল দাসগুলিও দাসই মাত্র, মালিক পক্ষ নয়।
হাসপাতালের বিছানার সাথে হাতকড়া দিয়ে আটকানো এই যুবকের নাম তানভীর হাসান তনু। পেশায় সাংবাদিক। টেলিভিশন চ্যানেল ইন্ডিপেন্ডেন্ট আর কয়েকটা সংবাদপত্র ও নিউজ পোর্টালের ঠাকুরগাঁও প্রতিনিধি। এক ফৌজদারি মামলায় গ্রেফতার হয়ে এই যুবক হাজতি হিসাবেী হাসপাতালে আটক আছে। মামলা হয়েছে ডিজিটাল সিকিউরিটি আইনে মামলা। কি অপরাধ করেছে এই যুবক জানেন? সে একটা রিপোর্ট করেছে এই কথা বলে যে হাসপাতালে রোগী প্রতি খাবারের জন্যে তিনশ টাকা বরাদ্দ থাকলেও দেওয়া হয় সত্তর টাকার খাবার। এই রিপোর্টের কারণে তনুসহ তিনজনের বিরুদ্ধে ডিজিটাল সিকিউরিটি আইনে মামলা করেছে হাসপাতাল কর্তৃপক্ষ। গতকাল তনুকে গ্রেফতার করা হয়েছে। তনু অসুস্থ ছিল, কয়েকদিন আগে তিনি করোনা থেকে ভাল হয়েছেন মাত্র। সেইজন্যে তাকে হাসপাতালে রাখা হয়েছে। একটা রিপোর্টের জন্যে একজন সংবাদকর্মীকে এইরকম গ্রেফতার করা যে অন্যায় সেটা কি তিন প্যারাগ্রাফ ব্যাখ্যা লিখে বলতে হবে? সংবাদ ভুল হোক সত্যি হোক, সংবাদ প্রকাশের জন্যে সাংবাদিককে গ্রেফতার করা অন্যায়। প্রথম আলোর রোজিনা ইসলাম জামিন পেয়েছেন বলে যারা স্বস্তি প্রকাশ করেছিলেন ওদেরকে বলি, বিশেষ করে সংবাদ মাধ্যমে যারা কাজ করেন, আপনি যদি ভেবে থাকেন যে রোজিনা ইসলামকে গ্রেফতার করা একটা বিচ্ছিন্ন ঘটনা বা রোজিনা জামিন পেয়েছে মানে আপনি মুক্তকণ্ঠে কথা বলতে পারবেন- ভুল। এইগুলি কোনটাই বিচ্ছিন্ন ঘটনা নয়। দেশে বিদ্যমান ব্যবস্থায় একটা সংবাদ প্রকাশের জন্যে বা একটা মতামত প্রকাশের জন্যে আপনারা যে কেউ যে কোনদিন একই রকম পরিস্থিতির শিকার হতে পারেন। কেননা ঐ মৌলিক নীতিটা- যে কারো কণ্ঠ রুদ্ধ করা যাবে না, কথা বলার স্বাধীনতা একটি মৌলিক অধিকার, এই নীতিটা আমাদের দেশে এখন বাস্তবে অনুপস্থিত। আইনের বইতে হয়তো লেখা আছে কোথাও, কিন্তু বাস্তবে শুধু কোথা বলার জন্যেই যে কাউকে যে কোন সময় এইরকম জেলে পুরে দেওয়া হতে পারে। এইটা একটা গণতান্ত্রিক দেশের অবস্থা হতে পারে না, এটা একটা সভ্য দেশের অবস্থা হতে পারে না। এটা একটা স্বাধীন দেশের অবস্থা হতে পারে না। সংবাদ মাধ্যমের রথী এবং মহা মহা রথীগণ, আপনারা কে কি করবেন জানিনা। আমি এই ঘটনার প্রতিবাদ করি, নিন্দা করি এবং এই মুহূর্তেই এই সাংবাদিকের মুক্তি চাই। আর সেই সাথে সেইসব কর্মকর্তাদের বিরুদ্ধে বিভাগীয় ব্যবস্থা নেওয়ার দাবী জানাই, যারা এই ছেলেটিকে হয়রানী করছে। যারা এইসব অত্যাচার ও অন্যায়কে জাস্টিফাই করতে আসবেন, আসুন। আপনাদের চেহারাটা একটু চিনে নিই। (খবরটা ঢাকা ট্রিবিউনেও এসেছে, সেটার লিঙ্ক কমেন্টের ঘটে দিয়ে দিচ্ছি। এই ছবিটা নিয়েছি একাত্তর টিভির মিল্টন আনোয়ারের ফেসবুক থেকে)।
ফুটবল একটা অতি বাজে খেলা, ছোটলোকের খেলা। এখানে একজন আরেকজনকে ধাক্কা মারে, একজন আরেকজন প্যান্ট টেনে ছিঁড়ে ফেলে। এর আগে একবার দেখা গিয়েছিল এক প্লেয়ারের প্যান্ট টেনে আরেকজন তার পেছন দিক উম্মুক্ত করে দিয়েছে। আরেক খেলায় দেখলাম এক প্লেয়ারের প্যান্ট ছিঁড়ে দিয়েছে। এইসব খেলা দেখা বা এইসব খেলা নিয়ে আলাপ আলোচনা করা আমার মত সুক্ষ রুচিবোধসম্পন্ন বিশিষ্ট 'বুদ্ধিজীবী'র মানায় না। সুতরাং ফুটবল কুস্তি মারামারি কুদাকুদি এইসব ছোটলোকি খেলাধুলা নিয়ে আর আলাপ করতে ইচ্ছা করছে না। তাছাড়া এখানে একটা রাজনৈতিক ও দার্শনিক ইস্যুও আছে। এইধরনের প্রতিযোগিতামূলক শরপ্রিধান দলীয়ে খেলা, এইসব খেলায় উগ্র জাতীয়তাবাদ উস্কে দেওয়া হয়। আমি হচ্ছি ভাই আন্তর্জাতিকতাবাদি মানুষ। একটু শোভন মাত্রার দেশপ্রেম এইগুলি ঠিক আছে। কিন্তু উগ্র জাতীয়তাবাদকে উস্কানি দেওয়া হয় এমন কোন কাজ করা কি আমার পক্ষে শোভা দেয়? মোটেই শোভা দেয় না। এইসব নানাদিক বিবেচনা করে চিন্তা করলাম ফুটবল নিয়ে আপাতত খুব বেশী উত্তেজিত হওয়া, বা অধিক ফালাফালি করা ঠিক হবে না। ফুটবল নিয়ে আলাপ বন্ধ। তবে মনে দরোজা এবং চিন্তার দরোজা কখনো বন্ধ করতে নেই। চিন্তার জগত মুক্ত রাখতে হয়। সুতরাং বলা যায়না- আবার যদি পরিবর্তিত পরিস্থিতি কারণে ভিন্ন চিন্তা উদ্ভব হয়, সিদ্ধান্ত পরিবর্তন করতেও পারি। সেটা ভবিষ্যতের ব্যাপার ভবিষ্যতে দেখা যাবে। আপাতত আমার সাথে আর কেউ মেহেরবানী করে ফুটবল নিয়ে বিশেষ আলাপ আলোচনা না করলেই কৃতার্থ হই। আপনারা সবাই ভাল থাকবেন, স্বাস্থ্য বিধিমালা এবং সরকারের কোমল বিধিমালা, কঠোর বিধিমালা, অম্ল বিধিমালা বা শিথিল বিধিমালা যাইই থাকুক, সেগুলিও মেনে চলবেন। সব্বে স্বত্বা সুখিতা ভবন্তু। জগতের সকল প্রাণ সুখী হোক। (কোভিড১৯ ভাইরাসটি কোন প্রাণ বা স্বত্বা নয়- এটি কেবল একটি অতি ক্ষুদ্র পদার্থ যাতে আরএনএ থাকে বা কোন কোনটায় ডিএনএ থাকে আর একটা খোসা দিয়ে আবৃত থাকে।ঐ আরএনএ হচ্ছে তথ্য সংরক্ষণ ও সম্প্রচারের মাধ্যম। যেহেতু কোভিড১৯ ভাইরাস কোন প্রাণ স্বত্বা নয়, সুতরাং ওদের সুখী হওয়া দরকার নাই।) এছাড়া জগতের সকল প্রাণী সুখী হোক, সকলের জীবনে আনন্দ বয়ে আসুক। 
(১) কারখানাটার মালিক মোহাম্মদ আবুল হাশেম লোকটা আর ওর সাথে কোম্পানির এমডি ইত্যাদি আরও কয়েকজনকে গ্রেফতার করা হয়েছে। হত্যা মামলা হয়েছে। লোকটা নাকি বলেছে, ইন্ডাস্ট্রি থাকলে শ্রমিক থাকবে। শ্রমিক থাকলে কাজ হবে। কাজ হলে আগুন লাগতেই পারে। তারপর সে ডেইলি স্টারকে প্রশ্ন করেছে, এই দায় কি আমার? খুনির বাচ্চা খুনি দায় তোর না তো তোর মামাদের? একজন যদি জানে যে সে যে কাজটা করতে যাচ্ছে তাতে মানুষের মৃত্যু বা গুরুতর আহত হওয়ার সম্ভাবনা আছে আর এইটা জেনেও যদি সেই কাজটা করে তাইলে সেখানে মানুষের মৃত্যু হলে এটা তো নরহত্যা। একদম ফৌজদারি আইনের সংজ্ঞা অনুযায়ীই নরহত্যা এটা। সে তো নিজেই বলছে যে এইখানে যে আগুন লাগবে এটা ওর মাথায় ছিলই। তাইলে এই যে মালিকপক্ষ, ওরা তো হত্যার অপরাধেই দায়ী হবে। কারখানায় আগুন লাগতে পারে এটা জেনেই তো আইনে বিধান করা হয়েছে যে আগুন নেভানর ব্যাবস্থা রাখতে হবে ফ্যাক্টরিতে। আর এইরকম পর্যাপ্ত বিধান আছে সেটা দেখবে ফায়ার ডিপার্টমেন্ট। দেখে ফায়ার সার্টিফিকেট দিবে। ফায়ার সার্টিফিকেট ছাড়া তো ফ্যাক্টরি চলতে পারে না। এই লোকের ফ্যাক্টরিতে ফায়ার সার্টিফিকেট ছিল কিনা জানিনা, কিন্তু আগুন নেভানর পর্যাপ্ত ব্যাবস্থা যে ছিল না সেটা তো ফায়ার ডিপার্টমেন্টের কর্মকর্তারা বলেছেনই। শুধু তাই না, ফ্যাক্টরির দরোজায় তালা মেরে রেখেছে যেন শরিকরা আগুন লাগলে বের হতে না পারে। স্থানীয় লোকজন বলেছে যে শ্রমিকরা এবং আগুন দেখে এগিয়ে আসা লোকজন চীৎকার করছিল তালা খুলে দেওয়ার জন্যে। তালা খুলে দেওয়া হয়নি। মালিকের নির্দেশ কোন অবস্থাতেই তালা খোলা যাবে না। তাইলে এটা খুন নয়তো কি? এই লোকটাকে গ্রেফতার করা হয়েছে, মামলা হয়েছে। এখন দেখার বিষয় হচ্ছে তদন্ত ও বিচারটা যেন ঠিকমত হয়। (২) আরে শয়তান ব্যাটা, শিশু শ্রমিক কেন নিয়োগ করেছেন? দুনিয়ার এতো কথা বুঝেন আর এই কথাটা জানেন না যে শিশুদেরকে ফ্যাক্টরিতে নিয়োগ করা বেআইনি? বাংলাদেশে খবরের কাগজ পড়তে পারে এমন কোন লোক আছে যে জানেনা যে শিশুশ্রম নিষিদ্ধ? সবাই জানে। এইটা জেনেও আপনি শিশু শ্রমিক কেন নিয়োগ করলেন। শিশুদের রক্ত ঘাম ও শ্রমের উপর লাভ করে খাস ব্যাটা, এতোটুকু লজ্জা নাই! শিশুদের শ্রম বিক্রি করে টাকা কামাচ্ছেন, ঐ টাকা তো হারামের টাকা, নোংরা সেই টাকা। শিশুদের প্রাণের ঝুঁকি নিয়ে কামানো টাকায় নিজে আরাম আয়েশ করিস, বাচ্চা কাচ্চাকে খাওয়াস! এই শিশুদের প্রত্যেকটা মৃত্যুর জন্যে তুই দায়ী। আর Department of Inspection for Factories & Establishments নামে যে বিশাল একটা বিভাগ আছে, সেই বিভাগের কর্মকর্তারা। আপনারা কি করেন? আপনাদেরকে সরকার বেতন দেয় না? বাড়িভাড়া গাড়ী এইসব সুবিধা দেয় না? কি জন্যে দেয়? এইটা তো আপনাদের কাজ। আপনাদের দায়িত্ব হচ্ছে নিশ্চিত করা যে কোন কারখানায় যেন শিশুশ্রম ব্যবহার করা না হয়। দেখেছেন আপনারা? যদি দেখে থাকেন তাইলে এই ফ্যাক্টরি এতদিন কিভাবে চলে? এই ফ্যাক্টরির ভিতর শিশুশ্রমিক্ কেন আগুনে পুরে মারা যাবে কেন? এর মানে তো হচ্ছে যে আপনারা আপনাদের উপর দেওয়া দায়িত্বটা পালন করেননি। বেতন যেটা নেন সেটা নিতে লজ্জা লাগে না? আপনাদের উপর দায়িত্ব দেওয়া হয়েছে যে আপনারা পরিদর্শন করবেন, দেখবেন যেন কোন ফ্যাক্টরিতে শিশু শ্রমিক না থাকে। এই কাজটা যদি আপনারা ঠিকমত করতেন তাইলে তো এই শিশুগুলি আজকে আগুনে পুরে মরত না। তাইলে এই শিশুগুলির মৃত্যুর জন্যে আপনাদেরকেও কেন দায়ী করা হবে না? এই বিভাগের প্রধান যিনি আছেন তাঁকে বলব, ভাইসাহেব, ঢাকা মেডিক্যাল কলেজে যান। পুরে যাওয়া শিশুদের দেহাবশেষগুলি দেখে আসেন। সাথে আপনাদের লেবার সেক্রেটারিকেও নিয়ে যান। দেখে আসেন, আপনাদের দায়িত্ব পালনে ব্যর্থতার জন্যে কিভাবে এই বাচ্চাগুলি মারা গেছে। দেখেন। (৩) এদেরকে আমি দেখেছি টেলিভিশনে আর সভা সমিতিতে এসে নানারকম পলিসি পর্যালোচনা করে। শিশুশ্রম নিয়ে, শ্রম আইন নিয়ে, কাজের পরিবেশ নিয়ে, দেশের অর্থনীতি নিয়ে। হায়রে সে কি বুদ্ধিদীপ্ত কথাবার্তা! ও ভাই, এইসব কথা বলা তো আপনার মুল কাজ নয়। আপনার কাজ হচ্ছে ফ্যাক্টরি পরিদর্শন করা। এই কথা বললে ওরা বলে যে আমাদের লোকবল নাই। আরে ফাজিল, প্রতি জেলায় দুই চারজন করে হলেও তো পরিদর্শক আছে। আছে না? ওরা কয়টা ফ্যাক্টরিকে শিশু শ্রমের জন্যে ধরেছে? কয়টা ফ্যাক্টরিকে বন্ধ করেছে? আপনাদের যে কয়জন লোকবল আছে ওদেরকে দিয়ে কতোটুকু কাজ করেছেন সেটা আগে বলেন। এইসব কথা বলতে আর ভাল লাগে না। সোজা কথা, শিশুদের জায়গা ফ্যাক্টরির মৃত্যুফাঁদ নয়। শিশুরা স্কুলে যাবে, খেলবে দুষ্টামি করবে, আনন্দময় শৈশব কাটাবে, ভবিষ্যতের জন্যে প্রস্তুত হবে। শিশুদেরকে ফ্যাক্টরিতে নিয়োগ করা যাবে না। এই কথা যখন আপনি বলবেন, ওরা আপনাকে জ্ঞান দিতে আসবে। বলবে কাজ করতে না দিলে দরিদ্র শিশুরা কোথায় যাবে ইত্যাদি। আমার ইচ্ছা করে ওদের কান বরাবর একটা থাপ্পড় মারি। আপনাকে তো সেই চিন্তা করার জন্যে বেতন দিই না। আপনাকে বেতন দেওয়া হয় নিশ্চিত করার জন্যে যে ফ্যাক্টরিতে শিশু শ্রমিক থাকবে না। আপনার নিজের কাজটা আপনি নিষ্ঠার সাথে পালন করবেন। বাকিসব দেখার দায়িত্ব যাদের ওরা সেটা দেখবে। সরকার নিতিগতিভাবে সিদ্ধান্ত নিয়েছে, পার্লামেন্টে আলাপ হয়েছে, সবাই মিলে ঠিক করেছে শিশুশ্রম বন্ধ। সেইটাই আছে আইনে। এখন ঐসব ইন্সপেক্টররা বসে সিদ্ধান্ত নিতে থাকবে যে কোন আইনটা প্রয়োগ করা হবে আর কোনটা প্রয়োগ করা হবে না? আমরা সবসময়ই শুনি যে লেবার ইন্সপেক্টররা পয়সা খায়। ইন্সপেকশনে যায়, গিয়ে অনিয়মগুলি সব দেখে। দেখে পয়সা খেয়ে চলে আসে। যে ইন্সপেক্টরটা এই ফ্যাক্টরির দায়িত্ব ছিল, ওকে কেন গ্রেফতার করে জিজ্ঞাসা করা হচ্ছে না? আমরা শুনতে চাই, এই কারখানায় যে শিশুশ্রমিকদের নিয়োগ করা হয়েছিল সেটা নিয়ে সে কি করেছে? ঐ ইন্সপেক্টর যদি তাঁর দায়িত্বটা ঠিকমত পালন করতো তাইলে তো এই শিশুগুলি আজকে মারা যেতো না। (৪) শোনেন, এখন থেকে কয়েকদিন যাবত আপনি টেলিভিশনে আর খবরের কাগজে নানারকম গুরুত্বপূর্ণ আলোচনা শুনবেন। দেশের ভাবমূর্তি, অর্থনীতি, কমপ্লায়েন্স এইসব নানা কথা। না, এইসব কথারও গুরুত্ব আছে। এইসব কথা ফেলনা কথা নয়। পলিসি মেকার যারা আছেন, ওদের উচিৎ এইসব কথা মনোযোগ দিয়ে শোনা। আপনারাও শুনবেন। আমি আপনাদেরকে সেইসাথে একটু ভেবে দেখতে বলব, আমাদের এই প্রিয় রাষ্ট্রের কাঁধে এইসব শিশুর লাশ বহন করব আমাদের সারাজীবন, আর এই হত্যাকাণ্ডের জন্যে যারা দায়ী ওদেরকে আমরা কোন শাস্তি দিব না? আমরা মাদের সকল শিশুদেরকে ঠিকমত মৌলিক শিক্ষার সুযোগটা করে দিতে পারি না। ওদের বেড়ে উঠার জন্যে পুষ্টি যোগাতে পারি না। ওদের জন্যে নির্মল আনন্দের বন্দোবস্ত করতে পারি না। আমাদের এখনো অভাব আছে, অনটন আছে। কিন্তু তাই বলে আমাদের শিশুদেরকে যারা হত্যা করবে সেইসব হন্তারকদের বিচারটাও করতে পারব না? যাদের উপর দায়িত্ব ছিল শিশুদেরকে ফ্যাক্টরি থেকে বাইরে রাখা ওরা ঠিকমত কাজ করবে না আর আমরা ওদেরকে বেতন গাড়ী আর নানা সুবিধা দিতে থাকব? ও ভাই, যে রাষ্ট্র তাঁর শিশুদেরকে রক্ষা করতে পারে না সেই রাষ্ট্র কেমন রাষ্ট্র? যে রাষ্ট্রের শিশুরা ফ্যাক্টরিতে আগুনে পুড়ে, পায়ে পিষ্ট হয়ে মারা যায় এটা কেমন রাষ্ট্র?
(১) কতজন মারা গেছে রূপগঞ্জের ঐ ছয়তলা ফ্যাক্টরিতে? পুরো সংখ্যাটা আমরা সম্ভবত কখনোই জানতে পারব না। এইটুকু জেনেছি যে সেখানে অনেক শিশুশ্রমিক কাজ করতো। বিকেলে টেলিভিশনের সংবাদে বলেছে এ পর্যন্ত মোট ৫২ জনের মৃতদেহ মিলেছে। আগুন এখনো সম্পূর্ণ নিয়ন্ত্রণে আসেনি। এর মধ্যে মহামান্য রাষ্ট্রপতি ও মাননীয় প্রধানমন্ত্রী শোক প্রকাশ করেছেন। নারায়ণগঞ্জের জেলা প্রশাসন তদন্ত কমিটি করেছে। ফায়ার সার্ভিসের একটি তদন্ত কমিটি তো হবেই। সেই সাথে কল কারখানা পরিদর্শন বিভাগের ওরাও নাকি একটা তদন্ত কমিটি করেছে। শ্রম মন্ত্রী শোক জানিয়েছেন আর বলেছেন যে শ্রমিকদেরকে সকল প্রকার সহায়তার আশ্বাস দিয়েছেন। ফ্যাক্টরির মালিক ও ব্যাবস্থাপকদের কাউকে এখনো পুলিশ গ্রেফতার করেনি। টেলিভিশনের প্রতিবেদনে যা দেখেছি, ফ্যাক্টরিতে পুরুষ শ্রমিক ছিল, নারী শ্রমিক ছিল, কিন্তু বেশিরভাগই ছিল শিশু শ্রমিকও। দশ বছর বয়স, বারো বছর বয়স, পনের বছর বয়স এইরকম সব শিশুরা। ফ্যাক্টরির গেট দিয়ে ফায়ার সারবিসের লোকেরা লাশ ভর্তি ব্যাগ বের করেছে। সেইসব ব্যাগের দিকে তাকালেই বুঝতে পারবেন এইগুলি সব শিশুদের মৃতদেহ- আকৃতিতে ছোট ছোট বাচ্চাদের মৃতদেহ। এই জ্যুস ফ্যাক্টরিতে আহুনে পুড়িয়ে হত্যা করা হয়েছে এইসব ছোট ছোট শিশুদেরকে। আমি শোক জানানোর জন্যে এই পোস্ট লিখছি না। ক্রোধ হয়, কিন্তু ক্রোধ জানানোর জন্যেও এই পোস্ট নয়। আমি বিচার চাই। শিশু হত্যার বিচার চাই। আপনাদের শকবানি, আপনাদের ঐ কয় টাকার ক্ষতিপূরণ, দাফনের জন্যে পঁচিশ হাজার টাকা- এইগুলি আমার চাই না। আমাদের শিশুদেরকে বিপদজন এইসব কারখানায় কাজে নিযুক্ত করে ওদেরকে আগুনই পুড়িয়ে হত্যা করা হয়েছে। এই হত্যাকাণ্ডের বিচার চাই। (২) দেশের আইনে বলা আছে ফ্যাক্টরি হিসাবে ব্যাবহার করতে হলে সেই ভবনে অগ্নি নির্বাপণ ব্যাবস্থা থাকতে হবে। ফায়ার সার্ভিসের পরচালক বলেছেন যে এই ফ্যাক্টরিতে ওরা অগ্নি নির্বাপণ ব্যবস্থা দেখতে পাননি। আইনে বলা আছে ফ্যাক্টরির মধ্যে আগুন লাগলে নির্গমন পথ চিহ্নিত করা থাকতে হবে এবং ফ্যাক্টরি থেকে বের হওয়ার গেট খোলা রাখতে হবে। এইখানে নির্গমন ব্যবস্থা চিহ্নিত করা ছিল কিনা জানা যাচ্ছে না, তবে বের হবার গেট বন্ধ ছিল। আইনে আছে নিয়মিত বিরতিতে প্রতিটা ফ্যাক্টরিতে ফায়ার ড্রিল করতে হবে। এই ফ্যাক্টরিতে, আমি নিশ্চয় করে বলতে পারি, কোনদিন ড্রিল হয়নি। এই যে আইনে এইসব বিধান আছে, এইগুলি ঠিকমত মানা হচ্ছে কিনা সেটা দেখার জন্যে সরকারের একটা অধিদপ্ত আছে, ফায়ার সার্ভিসেরও দায়িত্ব আছে। ওদের সার্টিফিকেট ছাড়া ফ্যাক্টরি চলতে পারে না। ওদের কাজ হচ্ছে এইসব ফ্যাক্টরি পরিদর্শন করা। পরিদর্শন করে যদি দেখা যায় যে ফ্যাক্টরিতে আইন মানা হচ্ছে না, তাইলে এই অধিদপ্তর ও ফায়ার সার্ভিসের ওরা ফ্যাক্টরি বন্ধ করে দিবেন। এইটাই হচ্ছে ওদের দায়িত্ব। পরিদর্শনের দায়িত্ব যাদের ওরা যদি ঠিকমত পরিদর্শন করতেন, ফ্যাক্টরি বন্ধ করে দিতেন তাইলে হয় মালিকপক্ষ সতর্ক হয়ে আইন মেনে ফ্যাক্টরি চালাত অথবা বন্ধ করে দিত। এইসব মৃত্যু হতো না। শিশুদেরকে ফ্যাক্টরিতে কাজে নিয়োগ করার কথা না। ফ্যাক্টরি পরিদর্শনের দায়িত্ব যে অধিদপ্তরের ওদের কাজ ছিল পরিদর্শন করে এটা নিশ্চিত করা। কারখানায় শিশু শ্রমিক পাওয়া গেলে ওরা ফ্যাক্টরি বন্ধ করে দিতে পারে। মালিক পক্ষের বিরুদ্ধে মামলা করতে পারে। দৃশ্যতই এখানে শিশু শ্রমিকদের নিয়োগ পরিদর্শন করা হয়নি। পরিদর্শন হলে, আইনত ব্যাবস্থা নিলে এই বাচ্চাগুলি মারা যেতো না। (৩) আপনার উপর যদি দায়িত্ব দেওয়া থাকে আইনের বিধানগুলির বাস্তবায়ন নিশ্চিত করা, আর আপনি যদি সেটা করা থেকে বিরত থাকেন বা অবহেলা করেন, আর তার ফলে যদি কারো মৃত্যু হয়, তাইলে আপনি দায়ী হবেন না? এইটা বলার জন্যে কি আপনার বিশেষজ্ঞ আইনজীবী হতে হবে? সরকারের যেসব বিভাগের উপর দায়িত্ব ছিল আইনের এই বিধানগুলির বাস্তবায়ন নিশ্চিত করা, ওরা যে প্রাথমিকভাবে প্রতিটি মৃত্যুর জন্যে দায়ী সেকথা বুঝার জন্যে আপনার বিশেষজ্ঞ আইনজীবী হওয়ার দরকার নাই। আমি দাবী করছি নারায়ণগঞ্জ জেলার যেসব কর্মকর্তা কারখানা পরিদর্শনের দায়িত্ব আছেন, ওদের বিরুদ্ধে হত্যার দায়ে ফৌজদারি মামলা দায়ের করা হোক। আর ওদের যে মহাপরিচালক, যার দায়িত্ব হচ্ছে সারা দেশে এই বিধানগুলি প্রয়োগ নিশ্চিত করা, ওর বিরুদ্ধেও হত্যার অপরাধে মামলা করা। অবহেলাজনিত হত্যার দায়ে ফৌজদারি মামলা। ওরা যদি আদালতে গিয়ে দেখাতে পারেন যে না, ওরা ওদের দায়িত্ব ঠিকমতো পালন করেছেন তাইলে মামলায় খালাস পেয়ে বেরিয়ে আসবে। কিন্তু সেটা আদালত নির্ধারণ করবে। বিচার চাই। আর এই ফ্যাক্টরি যে বা যারা মালিক, ওদের সকলের বিরুদ্ধে হত্যামামলা করতে হবে। সেই সাথে শ্রম আইন এবং ফায়ার ও বিল্ডিং কোড সংক্রান্ত যেসব মামলা হয় সেসব মামলাও। আর সাথে ক্ষতিপূরণের দায়ে দেওয়ানী মামলা। বিচার চাই। শিশু হত্যার বিচার চাই। (৩) মেহেরবানী করে এই কথা বলবেন না যে এটা তো দুর্ঘটনা। ফ্যাক্টরিতে আগুন লাগতে পারে সেই সম্ভাবনা আছে বলেই আইনে এইরসবের বিধান করা হয়েছে। যে ঘটনা ঘটতে পারে সেই সম্ভাবনা মাথায় রেখে মৃত্যু নিবারণের জন্যে আমরা ব্যবস্থার বিধান করেছি, সেই ঘটনায় মানুষ মারা গেলে সেটা দুর্ঘটনা নয়। এটা হত্যাকাণ্ড। দুর্ঘটনা হচ্ছে সেইগুলি, যেগুলির কথা আমরা পূর্বানুমান করতে পারি না। আমরা জানি যে আগুন লাগতে পারে, সেজন্যে বিধান করেছি যে আগ্নি নির্বাপণের ব্যবস্থা করতে হবে। আমরা জানি ফ্যাক্টরিতে কাজ করলে শিশুদের বিপদ হতে পারে। এইগুলি যদি কেউ না মানে সেটা দুর্ঘটনা নয়। হত্যাকাণ্ড। শিশুদের হত্যার জন্যে যারা যারা দায়ী, ওদের সবার বিরুদ্ধে আইনগত ব্যবস্থা গ্রহণ করতে হবে। সে যেই হোক। বিচার করতে হবে। আর সরকারেরও দায়িত্ব আছে। সংবিধানে এবং রাষ্ট্রবিজ্ঞানে মন্ত্রীপরিষদের যৌথ দায়বদ্ধতা ও মন্ত্রীদের একক দায়বদ্ধতা দুইই আছে। দায়বদ্ধতা মানে কি? যেসব মন্ত্রণালয়ের দায়িত্ব হচ্ছে এইসব আইন কানুন ও নিরাপত্তা বিধানাবলির প্রয়োগ নিশ্চিত করা, সেইসব মন্ত্রণালয়ের দায়িত্বপ্রাপ্ত মন্ত্রীরা রাজনৈতিকভাবে ওদের ব্যর্থতার জন্যে দায়ী। আপনার মন্ত্রণালয়ের অধীনে সচিব থেকে শুরু করে যত অধিদপ্ত বিভাগ শাখা প্রশাখা আছে সকলের কাজের জন্যে আপনিই দায়ী থাকবেন। সেইজন্যেই আপনি মন্ত্রী। এইজন্যেই দুর্ঘটনা ঘটলে গণতান্ত্রিক ব্যবস্থায় মন্ত্রীরা দায়িত্ব নিয়ে পদত্যাগ করে। আমরা আমাদের শিশুদেরকে রক্ষা করতে পারিনা। যে জাতি তার শিশুদেরকে রক্ষা করতে পারে না সে জাতি অত্যন্ত হীন জাতি। যে জাতি তার শিশুদের হত্যার বিচার করে না, সে জাতির নিজেদের নিয়ে অহংকার করা কিছু থাকে না। (৪) আরেকটা কথা আপনাদের বলে রাখি। আপনি দেখবেন এই যে এতোগুলি শিশুর মৃত্যু হয়েছে এই নিয়ে আমাদের দেশে কোন রাষ্ট্রীয় শোক হবে না। কেন জানেন? এই শিশুগুলি হচ্ছে দরিদ্র ঘরের ছেলেমেয়ে। এরা স্বচ্ছল ঘরের বাচ্চা নয় বা মধ্যবিত্ত ঘরের বাচ্চা নয়। এই বাচ্চাগুলি যদি শিশুশ্রমিক না হয়ে বড়লোকের বাচ্চা হতো বা স্কুল পড়ুয়া বাচ্চা হতো- তাইলে দেশময় কান্নাকাটি শুরু হয়ে যেত, জাতীয় শোক হতো। শিশুশ্রমিক মরেছে, মজুরের বাচ্চা আগুনে পুড়ে মরেছে তার জন্যে আমাদের দেশে কোন জাতীয় শোক হবে না। মনে রাখবেন, শেষ বিচারে এইটা একটা শ্রেণী প্রশ্ন। আমাদের রাষ্ট্র আমাদের সরকার শ্রমজীবী শ্রেণীর পক্ষের সরকার নয়, শ্রমজীবী মানুষের রাষ্ট্র নয়। এইটাই বিজ্ঞান।
কয়েকদিন আগে হঠাত একজন আমাকে জানালেন যে কে যেন একটা বুদ্ধিজীবীদের তালিকা করেছে সেই তালিকায় আপনার নামও আছে। এইটা শুনে আমার মনে প্রথম যে কথাটা মনে এসেছিল সেটা তখন বলিনি। এখন মনে হচ্ছে কথাটা বলা দরকার। ঐরকম তালিকার কথা শুনে আমার প্রথমেই মনে এসেছিল, বুদ্ধিজীবীর একটা তালিকা তো ওরা করেছিল ১৯৭১ সনে। একদম কোন চিন্তাভাবনা, কে আছে তালিকায় কে নাই, কে করেছে, কীজন্যে করেছে এইসব কোনকিছু ভাবার আগেই এই কথাটাই কেবল মনে হয়েছিল, তালিকা তো একটা ওরাও করেছিল ১৯৭১ সনে। যে জায়গাটায় ওরা আমাদেরকে সবচেয়ে কষ্টকর আঘাতটা দিয়েছিল, সেটাই তো সবার আগে মনে পড়বে। নাকি! সবচেয়ে কষ্টের সবচেয়ে বেদনার কথাটা। এই কয়দিন কথাটা বলিনি- মনের অনেক কথাও তো বলিনা। আজ এই বিষণ্ণ দুপুরে কেন জানিনা মনে হলো, না, কথাটা সকলকে বলে রাখি। বুদ্ধিজীবীর তালিকা একটা ওরা ১৯৭১ সনেও করেছিল।
বাওনবাইরাবাসী এগিয়ে চল, আমি আছি তোমাদের সাথে। (সাথে মানে একদম সাথে সাথে না, ভারচুয়ালি সাথে আছি। বেশী কাছাকাছি গেলে সময়মত বাঁশের লাঠি দুই চাইরটা, বলা তো যায়না কখন কার মাথায় লাগে। আমি হোমনার মানুষ আমি কেন সেই ঝুঁকি নিতে যাব!) আপনেরা চালাইয়া যান, লাগলে মূলী বাঁশের দুই চাইরটা চালান পাহাড় থাইকা পাঠাইয়া দিতে পারি। আপনেরা মারতে থাকেন একজন আরেকজনরে। ব্রাজিল আর্জেন্টিনা ম্যাচের তো আর বিশেষ বাকি নাই, এখনই নিজেদের দল গুছিয়ে নিন। প্রয়োজনে ঢাকায় যারা আছে, ওদেরকেও ডেকে নেন। বাওনবাইরার উপরে জিলা নাই, মারপিটের উপর কথা নাই। কিপ ইট আপ ব্রাহ্মণবাড়িয়া। দ্য নেশন ইজ লুকিং ফরওয়ার্ড টু ইউ।
- বুলবুলি লো সই বুলবুলি দেখি কথা বলে না। গলা দিয়ে গররর গররর ধরনের একটা শব্দ করছেন আর ঠোঁটে করে নিয়ে এসেছে কি একটা খাবার। না, খাবারটা তিনি খাচ্চেন না, ঐ যে গররর গরররর করে বিচ্ছিরী ধ্বনি, সেই ধ্বনিতে তিনি তাঁর কেষ্টকে আহ্বান করছেন। কেষ্ট এলে তাঁকে এটা খাওয়াবেন। - ও বুলবুলি, একটা গুরুত্বপূর্ণ বৌদ্ধিক আলাপ করতে চাচ্ছিলাম। - বৌদ্ধিক মানে কি? গৌতম বুদ্ধ বিষয়ক? এবার যেন তাঁর একটু কৌতূহল জাগে - না, বুদ্ধ বিষয়ক না, বৌদ্ধিক, মানে আঁতেলেকচুয়েল আলাপ এইটুকু শুনে তিনি ক্ষিপ্ত হলেন। 'সকাল সকাল প্রেমের সন্ধানে বেরিয়েছি, ব্যাটা, আলাপ করার আর রঙ পাও না, আঁতেলেকচুয়ালিটি তোর ইয়ে দিয়ে সেঁধিয়ে দিব, যা ভাগ' ইত্যাদি খিস্তি মেরে তিনি নিজেই চলে গেলেন। কোথা দিয়ে সেঁধিয়ে দিবেন সেই প্রসঙ্গে তিনি আট কুঠুরি নয় দরোজার মধ্যে একটার নাম বলেছিলেন। এখানে কিনা ছোটরাও আছে সেই বিবেচনায় আমি সেই প্রত্যঙ্গটির নাম উচ্চারণ না করে ইয়ে দিয়ে আড়াল করে দিয়েছি। আলাপ তো জমল না, ছবিটা কেমন হয়েছে বলেন। রেগে কিনা জানিনা, বুলবুলি ওঁর মাথাটা পাতার আড়ালে রাখতে চাইছিল, লেন্স আর বুলবুলির মাথার মাঝখানের কম্পমান পাতলা পাতাগুলির কারণে খানিকটা ঝাপসা হয়েছে ঐ এলাকাটা, কিন্তু সব মিলিয়ে খারাপ হয়নি। কি বলেন! একটু আগেই তুলেছি এই ছবিটা। বুলবুলিরা এখনো আছে বারান্দার সামনের গাছে। ওদের মেজাজ মর্জি যদি ঠিক থাকে, তাইলে বিকেলে আরেকবার সংলাপটা অগ্রসর করার চেষ্টা করি। না, কি বলেন?
(১) দেবদাস দেখেছি পরে, দিলিপকুমারের প্রথম যে ছবিটি দেখি সেটার নাম ছিল আন। সিনেমা হলে গিয়ে নয়, টেলিভিশনেও নয়, ভিডিও ক্যাসেট কিনে দেখেছিলাম সিনেমাটা। (ছোট যারা কখনো ভিডিও ক্যাসেট দেখেননি, ওদের জন্যে বলে দিই, ডিজিটাল টেকনোলজি বের হবার আগে ম্যাগনেটিক ফিতায় রেকর্ড করে সেই ফিতাটি দুইটা স্পুলে আটকে একটা ক্যাসেটে পুরে রাখা হতো। ভিস্যুয়াল আর অডিও বা দৃশ্য ও শ্রাব্য এই দুইটা একসাথে রেকর্ড করার এই কায়দাটা এসেছে সত্তরের শেষের দিকে। বিস্যুয়াল আর অডিও মিলিয়ে সেই সময় এই নয়া শব্দটা তৈরি হয়- 'ভিডিও'।) আন ছবিতে নায়ক ছিলেন দিলিপ কুমার আর নায়িকা ছিলেন নিম্মি। ভিডিও ক্যাসেট এমনিতে ভাড়া পাওয়া যেত, আমার পিতা কি মনে করে এই সিনেমার ক্যাসেটটা খরিদ করে সংগ্রহে রেখেছিলেন সেকথা আমি এখন আর বলতে পারব না। সম্ভবত ক্ল্যাসিক সিনেমাগুলি সংগ্রহে রাখতে চেয়েছিলেন, সেজন্যে আওয়ারা, আন এইরকম কয়েকটা সিনেমার ক্যাসেট তিনি কিনে ফেলেছিলেন। আওয়ারার কথায় মনে পড়ে গেল, সাদাকালো সেই সিনেমাটি দেখে আমি নার্গিসের প্রেমে পড়ে যাই যাই অবস্থা। দীর্ঘকায়া, সুগঠিত শরীর, লিকলিকে প্যাঁকাটি মার্কা মোটেই নয় তাই বলে স্থুলকায়াও নন। কি তাঁর চোখ! আর কি অদ্ভুত নিষ্পাপ একটা হাসি! সে কি তাঁর মায়া! রক্তমাংসের নারী এইরকম রূপবতী হয়! কথা হচ্ছিল দিলিপ কুমারকে নিয়ে। প্রথম তো আন দেখেছি। পঞ্চাশের দশকের রঙিন নাচেগানে ভরপুর একশন সিনেমা। বেশ লেগেছে। সেই ছবিতে দিলিপ কুমারকে তো ভাল লেগেছেই, নিম্মিকেও বেশ লেগেছে। নিমির চেহারার মধ্যে যেন স্বাভাবিক একটা দেমাগি ভাব লেগেছিল, সিনেমাতে ওঁর ক্যারেক্টারের সাথে বেশ মিশে গিয়েছিল। আন ছিল (সম্ভবত) ভারতের প্রথম রঙিন সিনেমা বা প্রথম কয়েকটা রঙিন সিনেমার মধ্যে একটা। সিনেমাতে নিমি থাকেন প্রিন্সেস আর দিলিপ কুমার থাকেন গ্রাম্য নওজোয়ান নেতা। বেশ সিনেমা। কিন্তু দিলিপ কুমারের যে স্বভাবজাত মৃদুভাষী রিপ, সেটার সাথে যেন মেলে না সিনেমার চরিত্রটি। (২) দেবদাস দেখার পর দিলিপ কুমারের ভক্ত হয়ে যাই। দেবদাস তো কয়েকটা হয়েছে, বিমল রায় পরিচালনা করেছেন হিন্দি ভাষায় এই দেবদাসটি। এখানে দেবদাস করেন দিলিপ কুমার, পার্বতী চরিত্রে সুচিত্রা সেন আর চন্দ্রমুখী চরিত্রে ছিলেন বৈজয়ন্তীমালা। (আপনি যদি না দেখে থাকেন, তাইলে অবশ্যই অবশ্যই দেখবেন- পার্বতীরূপে সুচিত্রা সেন আর চন্দ্রমুখীরূপে বৈজয়ন্তীমালা সে এক অপার্থিব সমন্বয়।) সাদাকালো ছবি, প্রথমবার যখন দেখি তখনই ভাল লেগেছে। কিন্তু দেবদাস কিনা বাঙালী ক্যারেক্টার, সেটাতে দিলিপ কুমারকে কেমন যেন লাগছিল। আমার মনে আছে আমার প্রথম প্রতিক্রিয়া ছিল, ধ্যাত, ওইসময়ের একটা বাঙালী অভিনেতা পেলো না! মাউরা শরীরে কি দেবদাস ভাব আসে! কিন্তু দেবদাস এরপর বারবার দেখেছি। পরে অন্যদের দেবদাসও দেখেছি- প্রমথেশ বড়ুয়া একটা করেছিলেন, একটাতে তো উত্তম কুমার চুনিলাল করেছেন, আর আমাদের কবরী আর বুকবুল আহমেদ যেটা করেছেন সেটাও দেখেছি। ফোলা ফোলা গালের বুলবুল আহমেদকে দেবদাস হিসেবে মানিয়েছিলও বেশ, কবরীকেও বেশ লেগেছিল- যদিও তখন মনে হয়েছে কবরীর জন্যে পার্বতী চরিত্র করাটা যেন একটু দেরিতে হয়ে গেছে। সব মিলিয়ে দিলিপ কুমার, সুচিত্রা সেন আর বৈজয়ন্তীমালার যে দেবদাস সেটাই সম্ভবত সেরাটা। বাঙালী বলে হয়তো আমাদের কাছে প্রথম একটু খটমট লাগে, সুচিত্রা সেনের মুখে 'দেবুদা, নদিমে কিত্না পানি' শুনলে বিচিত্র লাগে। কিন্তু দিলিপ কুমারের নিম্ন কণ্ঠে সংলাপ প্রক্ষেপণ, সংযত অভিনয় আর কণ্ঠে ও চোখে উপস্থিত অথচ দৃশ্যমান নয় এরকম হাহাকার- দ্বিতীয়বার তৃতীয়বার দেখার সময় আমার মনে হয়েছে এইটাই, এইটাই, এইটাই তো দেবদাস। গৃহী নয়, সন্ন্যাসী নয়, মাতাল নয়, উচ্ছৃঙ্খল নয়- বিশুদ্ধ প্রেমিক পুরুষ। হৃদয় ভরা যাতনা, সীমাহীন কষ্ট, তীব্র দুঃখ অথচ সেইসাথে অলঙ্ঘনীয় উদ্দেশ্যহীন অহংকার। এই সবকিছু আপনার হৃদয়ে কমিউনিকেট করে দিচ্ছেন দিলিপ কুমার- কিন্তু এর জন্যে কোন উচ্চকণ্ঠ কান্না নেই, চীৎকার নেই, বুক চাপড়ানো নেই। কেবল মুখমণ্ডলে অভিপ্রকাশ, বাঙময় চোখ আর সেই নিম্ন কণ্ঠে সংলাপ প্রক্ষেপণ। আর সিনেমার শেষে সকল অহংকার ভুলে দেবদাস যখন পার্বতীর বাড়ীর গেটে গিয়ে শেষ নিঃশ্বাস ত্যাগ করে- আহা! কি গ্রেসফুলিই না সেটা করেছেন দিলিপ কুমার। (৩) দেবদাস সিনেমার জন্যেই কি দিলিপ কুমারকে ট্র্যাজেডি কিং বলা হয়? আমি জানিনা। দিলিপ কুমারের অনেকগুলি সিনেমা আমি দেখেছি। একটা সিনেমাতে দিলিপ কুমার দ্বৈত চরিত্রে অভিনয় করেছিলেন, একটা শহুরে যুবক আরেকটা গ্রামের সহজ সরল যুবক। সিনেমাটার নাম মনে নাই, গল্পও মনে নাই। শুধু মনে আছে গ্রামের চরিত্রটিতে দিলিপ কুমারের একটা শিশুসুলভ হাসি ছিল সেই হাসিটা। অমিতাভ বচ্চন আর দিলিপ কুমার একসাথে একটা সিনেমা করেছিলেন। কারমা নামের আরেকটা সিনেমা করেছিলেন দিলিপ কুমার, সাথে ছিলেন নাসিরুদ্দিন শাহ্‌, জ্যাকি শ্রফ এরা। এইসব ছবিতেও দিলিপ কুমারের অনন্য উপস্থিতি যেন অন্য সকলকে ছাড়িয়ে গিয়েছে। ব্যক্তিগত জীবনে দিলিপ কুমার নাকি একজন চমৎকার মানুষ ছিলেন। একদম নিপাত ভদ্রলোক, সহশিল্পিদের প্রতি সহানুভূতিশীল। লতা মঙ্গেশকরের একতা সাক্ষাৎকার পড়েছিলাম অনেক আগে। দিলিপ কুমারের সাথে তাঁর প্রথম দেখা ট্রেনে। একসাথে দুজন যাচ্ছিলেন একই কর্মসূচীতে। লতা মঙ্গেশকর তখন একদম কিশোরী, নতুন শিল্পী। শমশাদ বেগম তখন বোম্বের সিনেমার শীর্ষ কণ্ঠশিল্পী, নুরজাহানও তখন বেশ জাঁকিয়ে বিরাজ করছিলেন। দিলিপ কুমার তখন জনপ্রিয় স্টার, কিন্তু এই নবীন শিল্পীর প্রতি তাঁর আচরণ ছিল অত্যন্ত আন্তরিক এবং সহানুভূতিশীল। লতা মঙ্গেশকরের উর্দু উচ্চারণ তখন খুব সাফ সুতরা ছিল না, দিলিপ কুমার তাঁকে সাহায্য করেছিলেন উর্দু উচ্চারণ সহি করতে। দিলিপ কুমার ছিল তাঁর সিনেমার নাম, প্রকৃত নাম ছিল ইউসুফ খান। লতা মঙ্গেশকর সবসময়ই তাঁকে ইউসুফ ভাই বলেই সম্বোধন করেছেন, দিলিপ কুমারও তাঁকে আপন বোনের মতোই স্নেহ করতেন। এই দুইজনের একত্রে উপস্থিতি আমি দেখেছি টেলিভিশনে। দুইজনকে একসাথে দেখলেই আপনি বুঝতে পারবেন ওরা পরস্পরকে কতোটা শ্রদ্ধা করতেন আর ভালবাসতেন। শিল্পী প্রতি শিল্পীর এইরকম ভালোবাসা তখনই হয় যখন ওরা শিল্পী হিসাবে এবং মানুষ হিসাবেও অনেক বড় হন। সক্রিয় রাজনীতি করতেন না বা রাজনৈতিক মতামত প্রকাশেও উচ্চকিত ছিলেন না কখনো- কিন্তু কংগ্রেসের সাথে দিলিপ কুমারের ঘনিষ্ঠতা ছিল আর সেক্যুলার ও লিবারেল ধরনের চেতনা ধারণ করতেন। (৪) দিলিপ কুমার শেষ নিঃশ্বাস ত্যাগ করেছেন। মৃত্যুকালে ওঁর বয়স হয়েছিল ৯৮ (আটানব্বই) বছর। মৃত্যুর খবরটা বিকেল বলায়ই পেয়েছিলাম- সেই থেকে মনটা খারাপ হয়ে আছে। না, আটানব্বই বছর বয়সে মৃত্যু সেটাকে আগে আগেই চলে যাওয়া বলতে পারি না। তথাপি এই কথাটাই মনে হয়, যেন তাড়াতাড়িই চলে গেলেন। কিছু কিছু বড় মানুষ থাকেন, ওদের কিছু করতে হয় না, শুধু শারীরিকভাবে আমাদের মাঝে থাকলেই কোন না কোনোভাবে ওরা সৃজনশীলতায় অবদান রাখতে পারেন। দিলিপ কুমার সেরকম একজন ছিলেন। দিলিপ কুমার কি জানতেন যে এই অধমের মতো বাংলাদেশেও ওঁর অনেক ভক্ত আছে যাদের হৃদয়ে মৃদু কণ্ঠে কথা বলা নিষ্পাপ হাসিমুখের একজন দিলিপ কুমারের চেহারা চিরকাল জায়গা করে থাকবেন। নিশ্চয়ই জানতেন। এই প্রিয় প্রয়াণে শোক জানাই, জানাই শ্রদ্ধা। সেলাম ইউসুফ ভাই। 
ভাষাবিদ কেউ যদি একটু সাহায্য করতেন। একটা শব্দ দেখতে পাচ্ছি 'বুদ্ধিজীবীতা' বা 'বুদ্ধিজীবিতা'। কোনটা যে সহি বানান সেটা জানিনা। এই কথাটার অর্থ বুঝতে পারছি না। বুদ্ধিজীবী কথাটা তো বিশেষণ, বুদ্ধিজীবীতা বা বুদ্ধিজীবিতা তাইলে কি পদ? বুদ্ধিজীবীর বিশেষ্য রূপ? মুঢ় বিশেষণটির বিশেষ্য রূপ যেমন মুঢ়তা সেইরকম? বুদ্ধিজীবীতা বা বুদ্ধিজীবিতা শব্দটি আমার চেনা শব্দ নয়। হয়তো পুরনো কিন্তু আমার অচেনা শব্দ অথবা হতে পারে নতুন শব্দ। বুঝতে পারছি না। হাতের কাছে সাম্প্রতিক কোন অভিধানও নেই। ব্যাপারটা যদি কেউ ভেঙে দিতে পারতেন তাইলে উপকৃত হতাম। আরেকটা ব্যাপার আছে। বুদ্ধিজীবী তো আমরা ইংরেজিতে বলি ইন্টেলেকচুয়াল আর ফরাসীতে বলা হয় আঁতেলেকচুয়েল। (ফরাসী আঁতেলেকচুয়েল শব্দটিরও নাকি আবার ম্যাস্কুলিন আর ফেমিনিন জেন্ডার আছে। আমাদের ভাষায় তো বুদ্ধিজীবী শব্দের আলাদা পুংলিঙ্গ বা স্ত্রীলিঙ্গ নাই। আর ফরাসী আঁতেলেকচুয়েল শব্দ থেকেই সম্ভবত আমাদের ভাষায় আঁতেল শব্দটি প্রবেশ করেছে।) বুদ্ধিজীবী থেকে যেরকম বুদ্ধিজীবিতা করা হয়েছে, ইন্টেলেকচুয়াল বা আঁতেলেকচুয়েল শব্দের কি ঐরকম একটা বিশেষ্য রূপ আছে? ইংরেজিতে বা ফরাসীতে? নিতান্ত কৌতূহল থেকেই জানতে চাইছি ভাষাবিদ কেউ থাকলে বিশদ ব্যাখ্যা করে বলতে পারেন এই আশায়। ভাষাবিদ না হলেও অনেকের জানা থাকতে পারে। করোনার মধ্যে ঘরে আটকে আছি, এই ফাঁকে যদি ফোকটে একটু জ্ঞান লাভ হয়ে যায়, মন্দ কি! তালিকাভুক্ত কিংবা তালিকা বহির্ভূত যে কেউই চাইলে সাহায্য করতে পারেন। বিনিময়ে অগ্রিম ধন্যবাদ দিয়ে রাখি। চাইলে নিজে তৈরি করে কৃষ্ণবর্ণের অতিউত্তম কলোম্বীয় কফিও (ইনস্ট্যান্ট কফি নয়) খাওয়াতে পারি। 
- কিরে বুলবুল, ঐরকম উদাস সটান হয়ে কি চিন্তা করিস? - ভাবছি - কি ভাবছিস - ভাবছি একটা তালিকা করব কিনা - ও, বেশ বেশ, কিসের তালিকা - ঐ ইয়ের তালিকা আরকি, - কিসের - ঐ তো, আমরা যারা মানবজাতিকে নিয়ে চিন্তা করি - লে বাবা, তো কাদেরকে নিয়ে করবি এই তালিকা? - নাম তো বেশী নাই, পুরনোদের মধ্যে বেকন ভাই আছে - আর? - আর জীবিতদের মধ্যে আমি আর সিরাজুল ইসলাম চৌধুরী - ব্যাস! হয়ে গেল? তিনজনের লিস্টি! - না না, আরও যোগ করতে করতে পারি পরে - কিভাবে? - এগলা তো ইডিট করা যায়
শোনেন, যারা ঐরকম লিস্টি করতে থাকেন বা 'আমি বুদ্ধিজীবী' বলে চেঁচাতে থাকেন সেগুলি নিয়ে উত্তেজিত হওয়ার কিছু নাই। কাউকে বুদ্ধিজীবী বলা মানে তাঁকে সম্মান করা নয়। বাজার অর্থনীতিতে বুদ্ধিজীবীরা হচ্ছেন পুঁজিবাদের উচ্ছিষ্ট খেয়ে জীবনধারণ করা জীব। আর শ্রেণীগতভাবে বুদ্ধিজীবী যারা ওদের সংখ্যা বিশাল বিপুল- লিস্টি করে কুলিয়ে উঠতে পারবেন না। আর কাউকে বুদ্ধিজীবী বলে লিস্টি করা বা তালিকাভুক্ত করা সেটা কোন ইতিবাচক স্বীকৃতিও নয়। কাউকে বুদ্ধিজীবী বলা বা বুদ্ধিজীবী নয় বলা সেটার কোন অর্থ নাই। ফালতু বাত। কিছু লোকজনের নিজের পরিচয় নিয়ে বা স্বীকৃতি নিয়ে বা ঐরকম কিছু নিয়ে নানারকম মানসিক সামাজিক সমস্যা হয়। মনে করেন একজন কবি, যৌবনে তিনি পরিচিত ছিলেন দারুণ প্রতিভাবান কবি হিসাবে। এখন প্রতিভা হয়তো চলে গেছে, নয়া কবিতা লিখতে পারছেন না। তিনি যদি এখন 'আমি বুদ্ধিজীবী' 'আমি বুদ্ধিজীবী' বলে নিজের উপস্থিতি সমাজে বজায় রাখতে চেষ্টা করেন, সেটা তো তিনি তাঁর নিজের ব্যক্তিগত জরুরত থেকে করেন। আর কেউ যদি পঞ্চাশ বা ষাট জনের একটা লিস্টি করে বলেন যে এরাই বাংলাদেশের বুদ্ধিজীবী, সেটা হচ্ছে আসলে ঐ লোকের নিজের পছন্দের তালিকা। এগুলিকে গুরুত্ব দেওয়ার কিছু নাই। আপনার যারা লেখালেখি করেন বা কবিতা লেখেন বা উপন্যাস লেখেন বা ছবি আঁকেন বা সিনেমা তৈরি করেন বা সঙ্গীত করেন বা শিল্পের কোন না কোন মাধ্যমে কাজ করেন- আপনি আপনার কাজটা ঠিকমত করে যান। আপনি একটা গুরুত্বপূর্ণ কবিতা গিল্প উপন্যাস বা চিত্রনাট্য লিখতে পারলেন কিনা বা একটা সুন্দর ছবি আঁকতে পারলেন কিনা বা একটা চমৎকার গান বাঁধতে পারলেন কিনা সেটা গুরুত্বপূর্ণ। কোথাকার কে একজন নিজের তৈরি একটা স্কেল নিয়ে বসেছেন আর কি একটা বৈশিষ্ট্য মনে মনে ঠিক করে নিয়ে তালিকা বানাতে বসে গেলেন, কে বুদ্ধিজীবী আর কে বুদ্ধিজীবী নয়, এইসব ফালতু কথা নিয়ে মাথা ঘামাবেন না। সমাজ বদলের লড়াইয়ে প্রয়োজন হচ্ছে অসংখ্য বিপ্লবী- বুদ্ধিজীবী নয়।
(১) ধর্ষণ বা ধর্ষণ চেষ্টার অভিযোগে যখন একজন পুরুষের বিরুদ্ধে মামলা হয়, তখন অভিযুক্ত ব্যক্তির সুযোগ থাকে অভিযোগকারীর ব্যক্তিগত চরিত্র নিয়ে প্রশ্ন করার। এই সুযোগটা আমাদের স্বাক্ষ্য আইনে আছে। এই বাজে বিধানটা বাতিল করার দাবী করে আসছিলেন নারী অধিকার কর্মীরা বহুদিন ধরে। সম্প্রতি আমাদের মাননীয় আইন মন্ত্রী মহোদয় বলেছেন যে না, অনেক হয়েছে, ধর্ষণের অভিযোগ করলেই নারীর চরিত্র নিয়ে প্রশ্ন তোলার এই সুযোগ আর রাখা হবে না। আইনটা সংশোধন করা হবে, স্বাক্ষ্য আইনের ১৫৫(৪) বাতিল করা হবে। ভাল খবর। সুখবর। আশা করি কাজটা তাড়াতাড়িই হবে। এইটা নিয়ে ছোট একটা লেখাও এই অধম লিখেছে ফেমিনিস্ট ফ্যাক্টরে। এই পোস্টটা সেই ইস্যু নিয়ে নয়। এই যে একটা অর্জন- আইনটা শিগগীরই সংশোধন হবে আশা করেই বলি, সংশোধন তো একদিন হবেই- এইটা একটা গুরুত্বপূর্ণ অর্জন বটে। না, এই সংশোধনের হলেই নারীর অধিকার প্রতিষ্ঠিত হয়ে যাবে না, সাথে সাথেই মানুষ ভিক্টিম ব্লেইমিং বন্ধ করে দিবে না, সাথে সাথেই নারী আর পুরুষ সমান হয়ে যাবে না, তবুও এইটা একটা গুরুত্বপূর্ণ অর্জন। (২) গোটা পৃথিবীজুড়ে নারীর প্রতি বৈষম্যের অবসান ঘটেনি বটে- কিন্তু এইরকম ছোট ছোট অর্জন এই অবধি অনেক অর্জিত হয়েছে। সমতার দাবীতে নারীর লড়াই সে তো অব্যাহত আছেই, কিন্তু এই যে ছোটখাটো বা সীমিত ক্ষেত্রের অর্জনগুলি এগুলিরওঁ গুরুত্ব আছে। কিন্তু একটা কথা মনে রাখবেন, এই অর্জনগুলি, হোক সে ছোট অথবা বড়, কোনটাই কিন্তু এমনি এমনি আসেনি। এসেছে সংগ্রামের মাধ্যমে। নারী তার অধিকারের লক্ষ্যে এই পর্যন্ত যতটুকুই অগ্রসর হয়েছে তার প্রতিটা ইঞ্চি সেন্টিমিটার মিলিমিটার অর্জিত হয়েছে দীর্ঘদিনের সংগ্রামের মাধ্যমে। আজকে এই দুই হাজার একুশ সনে ঢাকায় বসে আপনি নারী অধিকারের একটা অগ্রগতি অর্জন করেন, মনে রাখবেন এই অর্জনটার পেছনে পৃথিবীজুড়ে শতাব্দীর পর শতাব্দীব্যাপী চলমান নারী অধিকারের সংগ্রামের ভূমিকা রয়েছে, ভূমিকা রয়েছে এইসব সংগ্রামে অংশগ্রহণকারী প্রতিটি নারীরই। অনেক সময় আমাদের কাছে একটু অবস্কিউর মনে হতে পারে, মনে হতে পারে যেন একটু বেশী দূরবর্তী বিষয়কে টেনে আনা হচ্ছে। আজকে যদি একজন নারী প্রকাশ্যে রাজনৈতিক মতামত প্রকাশ করে বা রাজনৈতিক কর্মকাণ্ডে অংশগ্রহণ করে সেটাকে আমাদের কাছে স্বাভাবিকই মনে হয়। কিন্তু ভুলে যাবেন না, আজ জেতা স্বাভাবিক মনে হচ্ছে সেইটা অর্জন করার জন্যে পৃথিবীর বিভিন্ন কোনায় নারীরা একসময় লড়েছে জানপ্রান দিয়ে। সেই লড়াইয়ের ফলাফলই হচ্ছে আজকে নারীর কিছু কিছু অর্জনকে স্বাভাবিক মনে হওয়া। (৩) সেই উনবিংশ শতকের ইংরেজ নারীরা, এবং ইউরোপের ও আমেরিকার সংগ্রামী নারীরা, কিংবা তারও আগের সংগ্রামী নারীরা, ওদের লড়াই সংগ্রামের কথা ভুলে যাবেন না। ওরা পথটা তৈরি করে দিয়েছেন বলেই আজকে নারীর ভোটাধিকার, নারীর সম্পত্তির মালিকানার অধিকার এইসব আপনার কাছে মনে হয় যেন স্বতঃসিদ্ধ অধিকার। সেই যে ওরা পথটা তৈরি করেছেন, প্রাথমিক কাজটা খুবই তুচ্ছ মনে হয়- কিন্তু আপনি যদি সময়ের বিচারে হিসাব করেন, ওদের লড়াইয়ের তীব্রতা বা মাত্রাটা আপনি আজ বসে বুঝতে পারবেন না। এরপর গত শতকের ষাট ও সত্তরের দশকের নারীবাদী আন্দোলনের দ্বিতীয় তরঙ্গ। আহা, গোটা পৃথিবীকে ওলট পালট করে দেওয়ার উপক্রম করেছিল প্রায় সেসময়ের নারীবাদীরা। ওদের আন্দোলনের অর্জনই হচ্ছে আজকের নারী অধিকারের প্ল্যাটফর্ম। সেই সময়ের নারীদের যেটা অর্জন, সেটার উপর দাঁড়িয়েই আজকের নারীরা ওদের অধিকারের আন্দোলনকে আরও সামনে অগ্রসর করে নেওয়ার জন্যে লড়ছেন। এবং ভুলে যাবেন না শ্রমজীবী নারীদের সংগ্রামের কথা। উনবিংশ শতকে ইস্ট লন্ডন এবং বিলেতের অন্যত্র নারীদের ট্রেড ইউনিয়ন আন্দোলনের কথা। শ্রমজীবী নারীদের অধিকার আদায়ের সংগ্রাম অনিবার্যভাবেই সকল নারীর মুক্তি সংগ্রামের সাথে অবিচ্ছিন্নভাবে জড়িত। পৃথিবীব্যাপী যেসব দিবস উদযাপিত হয়, মে দিবস না আন্তর্জাতিক নারী দিবস যেমন, এই দিনগুলি নির্ধারিত হয়েছে শ্রমজীবী নারীদের লড়াইয়ের ও সংঘর্ষের ও আত্মত্যাগের দিনগুলিকে স্মরণ করার জন্যেই। (৪) আজকে যখন আমি উইম্যান চ্যাপ্টার বা ফেমিনিস্ট ফ্যাক্টর বা অন্য কোন নারীবাদী পোর্টালে মেয়েদের নানারকম লেখা পড়ি- কতো রকম বিচিত্র বিষয় নিয়ে যে নারীরা লেখেন, ওদের নিজেদের সুখ দুঃখ এইসবের কথা থেকে শুরু করে প্রতিদিনের বৈষম্য ও বঞ্চনার অভিজ্ঞতার কথা- বেশ লাগে। না, অতোটা সুশৃঙ্খল সকলেই নন, রাজনৈতিক দৃষ্টিভঙ্গি সকলের খুব যে স্পষ্ট সেকথাও বলতে পারি না, তবুও ওদের নিজেদের জীবনের অভিজ্ঞতাই ওদেরকে দাড় করিয়ে দিয়েছে যুগ যুগ ধরে চলমান লড়াইয়ের দীর্ঘ কাফেলায় সেইসব শত শত সংগ্রামী নারীর সাথে এক কাতারে। নারীদের এই দীর্ঘ লড়াই সংগ্রামে একটা ধারা দেখবেন, যারা সেই প্রথম থেকেই বলে আসছেন যে নারীর অধিকারের লড়াই সমাজ বদলের লড়াইয়ের সাথে অঙ্গাঙ্গীভাবে জড়িত এবং একটি সমাজতান্ত্রিক সমাজ তৈরি করতে না পারলে বৈষম্য থেকে নারীর মুক্তি সম্ভব নয়। ওদের মধ্যে একদল আছেন, কম্যুনিস্টরা, ওরা আবার নিজেদেরকে নারীবাদীও বলেন না। ওরা আপনাকে বলবে যে নারীর অধিকারের সংগ্রাম অনিবার্যভাবে শ্রমজীবী মানুষের সংগ্রামের সাথে সংযুক্ত। আমি খুব কৌতূহল নিয়ে অপেক্ষা করি- আমাদের দেশের নারীবাদী আন্দোলন কোন না কোনোভাবে সেটা কবে শ্রমজীবী নারীদের আন্দোলনের 
মাঝে মাঝে সিরিয়াসলিই মনে হয় আমি যদি আসলেই ভাল লিখতে পারতাম! বিশেষ করে যখন একটি মন্দ ব্যাপার আসলে কতোটা মন্দ সেটা স্পষ্ট করে লিখতে পারি না। না, একরকম লিখতে তো পারিই, কিন্তু আসলে মাথায় যেভাবে চিন্তাটা আছে সেটা পুরোটা তো প্রকাশ করতে তো পারি না। শুধুই মনে হয় যে না, পুরা কথাটা যেন বলতে পারলাম না। স্বাক্ষ্য আইনের ১৫৫(৪) ধারা যে একটা মন্দ বিধান সে ব্যাপারে বাংলাদেশের শিক্ষিত মিডল ক্লাসের মধ্যে মোটামুটি সকলেই একমত। কিন্তু তথাপি আইনটা এখনো বাতিল হয়নি। এই আইনটার জন্যে ধর্ষণ মামলায় অনেক আসামী হাসতে হাসতে খালাস পেয়ে যায়। সম্প্রতি আমাদের আইনমন্ত্রী বলেছেন যে এই আইনটা ওরা বাতিল করতে চাচ্ছেন। ভাল খবর নয়? হ্যাঁ, ভাল খবর তো বটেই। সেইটা নিয়েই এই লেখাটা। ফেমিনিস্ট ফ্যাক্টর প্রকাশ করেছে। ঠিক উকিলের আইনগত ব্যাখ্যা বিশ্লেষণ নয়। পড়ে দেখুন, কথাগুলি ঠিক বলেছি কিনা।
কঠিন বিধিনিষেধের আওতায় বইয়ের দোকান এবং পাঠাগার এইসবের কি অবস্থা? বইয়ের দোকানগুলি কি খোলা? পাবলিক লাইব্রেরী? বই কিনতে যাচ্ছি বললে কি পুলিশ মিলিটারি ওরা যেতে দিবে? নাকি রাস্তায় আটকে রাখবে? অনলাইনে যারা বই বিক্রি করেন ওরা কি কঠিন বিধিনিষেধের মধ্যে সরবরাহ অব্যাহত রাখছেন? নাকি সরবরাহ বন্ধ? বড় বড় বইয়ের দোকানগুলি, ওরা কি কেউ টেলিফোন করলে বা অনলাইনে অর্ডার মারলে বাড়ীতে পৌঁছে দিবে? ডেলিভারি চার্জ বাবদ কিঞ্চিৎ বাড়তি অর্থ দিতে রাজি আছি, সেই সাথে ফ্রি বিজ্ঞাপন। কি হয়েছে বলি। ঘরে বসে আছি আজ দ্বিতীয় দিন হয়ে গেল। ঘরে বসে থাকতে এমনিতে আমার অসুবিধা নাই। একটু পড়া, সামান্য একটু লেখা, একটু ফেসবুকিং করা আর অবিরাম টেলিভিশন দেখে বেশ কেটে যায়। কিন্তু মানুষের মনে তো একটা শয়তান বাস করে, সে কেবল উস্কানি দিতে থাকে- চল যাই, বাইরে যাই। বাইরে যাওয়ার তো কোন উপলক্ষ নাই। বই নিয়ে পড়তে বসি। সেখানেও শয়তান হানা দেয়। এই এই এই, ঐ বইটা তো পড়া হয়নি। ঠিক এমন একটা বইয়ের নাম মনে পড়বে যেটা আপনার কাছে নাই। আপনি তখন যতই বলেন যে, না, পড়া হয়নি, তো পরে পড়ব, মন মানবে না। মনে তো ইবলিশ বসে আছে। মন কেবল আপনাকে বলতে থাকবে না না না, ঐ বইটাই পড়তে হবে, আজই পড়া শুরু করতে হবে। আপনি যতই নিজেকে সংবরণ করবেন, ওরে, সেই বই বেরিয়েছে চল্লিশ বছর আগে। চল্লিশ বছর ধরে যদি আমি ঐ বইটা না পড়ে জীবন কাটাতে পারি, তাইলে কি আর এক দুই সপ্তাহ পারব না? দুষ্ট ইবলিশ আপনাকে চুলকাতেই থাকবে। আপনি হয়তো তখন ইহুদী-রোমান যুদ্ধ পড়ছেন, প্রচণ্ড গরমে লুসিয়াস ফ্লভিয়াসের শরীরের চিপায় চাপায় কিরকম চুলকানি হচ্ছিল সেটার বর্ণনা পড়ছেন, ইবলিশ মিয়া এসে দিবে আপনাকে খোঁচা, ওরে ঐ বইটা কি তবে পড়বি না? ইবলিশের চুলকানিতে আমার না হচ্ছে ইসরাইলের ইতিহাস পড়া, না হচ্ছে মাসাদা গণহত্যা পড়া বা জেনারেল ফ্লভিয়াসের অবস্থা জানা, না হচ্ছে টিভি দেখা। এখন শুধু মনে হচ্ছে আজ রাতের মধ্যে যদি সেই বইটা না পড়ি তাইলে যেন দিনকাল পানসা হয়ে গেল! কি করি!
আহমদ ছফা খুব জনপ্রিয় একটি গান লিখেছেন, 'ঘর করলাম না রে আমি সংসার করলাম না'। সুখশ্রাব্য অতি লোকপ্রিয় একটি গান।
আমাকে কেউ কোন একটা গার্মেন্টস ফ্যাক্টরিতে যে কোন একটা কাজ জুটিয়ে দিতে পারবেন প্লিজ? আয় উপার্জনের জন্যে নয়। ট্রেড ইউনিয়নও করবো না। করোনা থেকে বাঁচার জন্যে এইরকম একটা চাকুরী খুঁজছি। গার্মেন্টস ফ্যাক্টরিতে নাকি করোনা হয় না। করোনা থেকে বাঁচতে চাইলে আপনারাও এই সুযোগ নিতে পারেন।
পরিমনি যার বিরুদ্ধে ধর্ষণচেষ্টা ও হত্যাচেষ্টার মামলা করেছেন সেই নাসিরউদ্দিন সাহেব একদিনের জন্যেও জেল হাজতে থাকেননি। গ্রেফতার করেই তাকে নিয়ে যাওয়া হয়েছিল গোয়েন্দা শাখার অফিসে। এরপর রিমান্ড নিয়ে নিয়ে পুরো সময়টা তিনি গোয়েন্দা শাখার অফিসে বা পুলিশের থানায় ছিলেন। অনুমান করি আরামসেই ছিলেন। এই সময়ে ওদের জন্যে খাবার গেছে কোথা থেকে সেটাও আপনারা একটু খোঁজ খবর নিলেই জানতে পারবেন। আর আজকে তো জামিনই হয়ে গেছে। এর মধ্যে পরিমনির বিরুদ্ধে বিষোদ্গার করা থেকে আমাদের বীরপুরুষরা একটি দিনের জন্যেও বিরত থাকেননি। ফেসবুকের নিউজফিডে কি কি সব বিচিত্র স্পন্সরড পোস্ট আর তথাকথিত নিউজ পোর্টালের পোস্ট ভেসে আসে। এইসবের প্রত্যেকটাতেই অকাট্যভাবে প্রমাণ করে দেওয়া থাকে যে পরিমনি অত্যন্ত খারাপ একজন নারী। এদের সাথে কিছু উন্নতজাতের নারীও যোগ দিয়েছেন। একজনকে তো দেখলাম নাসির ভাই কত ভাল মানুষ আর বোট ক্লাব কত চমৎকার একটা ক্লাব আর পরিমনি কত মন্দ এইসব বলে ভিডিও করেছেন। লক্ষ লক্ষ লক্ষ মানুষ এইসব দেখেছে- এইসব অপপ্রচার, এইসব মন্দ কথা এইসব গালাগালি আর চরিত্রহনন। লক্ষ লক্ষ মানুষ এইসব শেয়ার করেছে ফেসবুকে আর নিজের ঘরে বা অফিসে বসে প্রবল কণ্ঠে গালি দিয়েছে পরিমনিকে। আমি আপনাদেরকে বলে রাখি, কিছুদিনের মধ্যেই ওরা পরিমনিকে বেশ্যা প্রমাণিত করে ছাড়বে। বললাম যে কথাটা, মনে রাখবেন। দেখবেন। তরুণ নারীরা, আপনারা মনে রাখবেন একজন নারীকে এইভাবে হেনস্তা করা এটা নতুন কিছু না। এটা অভিনব কিছু না। আপনি হয়তো জানেন না, গত শতকে আমাদের এই প্রিয় দেশটিতে একজন কবি ছিলেন। নারী। তিনি কণ্ঠ উঁচু করে নারী অধিকারের কথা তাঁর নিজের মতো করে বলেছিলেন। ব্যাস। আমাদের দেশের গোটা সমাজ তাকে ঐরকম বেশ্যা প্রমাণিত করতে লেগে গিয়েছিল। তখন সেই কবি স্পষ্ট করে সেই কথাটা নিয়ে কটা কবিতাও লিখেছিলেন- মেয়ে, তুমি যদি রাজপথে পা রাখো তোমাকে ওরা ঐটাই বলবে। সেই কবিকে আমরা দেশ থেকে তাড়িয়েী দিয়েছি। একদম। পদে পদে টের পাই, আমাদের সেইসময়ের সেই তরুণ কবিটি কবিতায় যেকথাগুলি লিখেছেন তার একটি বর্ণ মিথ্যা নয়- একটি বর্ণ না একটি যতিচিহ্নও ভুল নয়। আজকের তরুণ নারীরা, আপনি কি আমাদের সেই কবির নাম জানেন? পড়েছেন ওঁর কবিতা? 
আমার বন্ধু মাধব চকরিয়ায় ডাক্তারি করে আবার ফার্মেসিও চালায়। যে সময়ের কথা বলছি তখন সে সরকারী চাকরী করে। ঢাকায় এসেছে, মিটফোর্ডে যাবে চিকিৎসার কাজে ব্যবহার হয়ে এমন সব জিনিসপত্র কিনবে। মিটফোর্ডের পুরনো দোকানগুলি আপনারা চেনেন, মহাজন বসে থাকে সেন্টারে একটা টেবিল নিয়ে, কাউন্টার থেকে একটু দূরে। মাধব জিনিসপত্র দেখছে, এটা নেয়, সেটার দাম জিজ্ঞাসা করে। আমি কাউন্তারের সামনে বসে একটা মেটাল কাঁপে চা খাই আর সেলসম্যান ধরনের একজনের সাথে রাজনৈতিক আলাপ করি। সামনে তখন সিটি কর্পোরেশন নির্বাচন, মইর হিসাবে কার জেতার চান্স কিরকম এইসব। মুল প্রার্থী দুইজন, মির্জা আব্বাস আর মোহাম্মদ হানিফ। রাজনৈতিক আলোচনায় আমরা কি করি? নেতাদের নাম সংক্ষেপে বলি না? যেমন হাসিনা খালেদা সোনিয়া মোদী এইভাবেই তো বলি। আমিও ঐভাবেই বলছিলাম, কয়েকবার মোহাম্মদ হানিফের নাম উচ্চারণ করেছি ঐভাবে, হানিফ হানিফ বলে। দোকানের মহাজন দূর থেকেই আমার দিকে চোখ সরু করে বললেন, ভাইজানরে তো শিক্ষিত লোক মনে হয়, আদব কায়দা শিখেন নাই? আমি জিজ্ঞাসু নজরে তাঁর দিকে তাকাই। এটা আবার কি বলে। তিনি আবার বললেন, হানিফ হানিফ বলেন কেন? উনি মাজিদ সর্দারের মেয়ে জামাই। উনি কি আপনার দোস্ত লাগে? নাম ঠিকমত নিবেন। হানিফ সাব বলেন নাইলে হানিফ ভাই বলেন। হানিফ হানিফ আবার কি? আদব কায়দা কিছু শিখেন নাই? ওষুধের দোকানের মহাজনের গোলার বেজ ছিল খাসা। ঐ কণ্ঠ আমি আজও ভুলিনি। মহাজনের উচ্চারিত কথাগুলিও আমি ভুলিনি। স্বীকার না করে পারি না, আমার আদব কায়দা শিক্ষা যতটুকু হয়েছে সেখানে মহাজনের ঐদিনের কথাগুলি উল্লেখযোগ্য ভূমিকা রেখেছে। এখনো কোনদিন আমি ঐরকম হানিফ হানিফ বলি না, হয় হানিফ ভাই বলি, অথবা হানিফ সাব বলি অথবা পুরো নাম নিয়ে মোহাম্মদ হানিফ বলি। না, কেবল মাজিদ সর্দারের মেয়ে জামাইয়ের ক্ষেত্রেই নয়, অন্যান্য লোকজনদের ক্ষেত্রেও এই শিক্ষাটা আমার মনে থাকে। এমনকি তিনি যদি আমার দোস্তও লাগেন, তবুও লোকজনের নামোচ্চারণের সময় এইটুকু সম্মান দিলে আখেরে লাভ তো আমারই। সব শিক্ষা জীবনের সব ক্ষেত্রে সবসময় আমরা কাজে লাগাতে পারি না। সেকথা সত্যি। কিন্তু কাজে লাগাতে পারলে লাভটা আমারই হয়। আমি যদি একজন সম্মানী লোকের কন্যা বা একজন সম্মানী লোকের স্ত্রী ওদের সম্মান রক্ষার জন্যে একটা ছোট পদক্ষেপও নিই, তাতে আমারই সম্মান বৃদ্ধি পায়। অপরকে যদি আপনি ছুতা নাতা ধরে অসম্মান করেন, আপনি ভাল মানুষ নন।
ভেবেছিলাম এইটা নিয়ে কোন কথা বলব না। তিক্ততায় তীব্র কিন্তু প্রকারে মৃদু হাসিটা গিলে ফেলে চুপ করে ছিলাম। কিন্তু কথাটা কিনা পেটের মধ্যে ভুটভাট করছে, উগরে না দিয়ে পারছি না। আমার ফেসবুকে থাকা একজন অধ্যাপক বন্ধু কয়দিন আগে আওয়ামী লীগের প্রতিষ্ঠা বার্ষিকী উপলক্ষে ফেসবুকে পোস্ট লিখেছেন। তিনি আওয়ামী লীগ দলের সমর্থক হিসাবে দেশব্যাপী পরিচিত এবং বিশেষভাবে খ্যাতিপ্রাপ্ত। তিনি তাঁর পোস্ট শেষ করেছেন এই বলে যে, 'বাঙালি জাতীয়তাবাদ, গণতন্ত্র, সমাজতন্ত্র, ধর্মনিরপেক্ষতা তথা সকল ধর্মের স্বাধীনতা নিশ্চিতকরণ ও অসাম্প্রদায়িক রাজনীতির নাম বাংলাদেশ আওয়ামী লীগ।' এইটা দেখে আমার মুখের ভিতর স্বাদটা তিক্ত হয়ে গেছে। এতো বড় সুপরিচিত লোকপ্রিয় অধ্যাপক, এইটা কি লিখলেন! সমাজতন্ত্র! একটা মন্তব্য করতে পারতাম, করলাম না। কথাটা এইখানে বলি। বাংলাদেশ আওয়ামী লীগ নীতি হিসাবে সমাজতন্ত্র কথাটাকে একসময় রেখেছিল ওদের ঘোষণাপত্রে। আমাদের সংবিধানেও কথাটা আওয়ামী লীগের উদ্যোগেই সংযুক্ত হয়েছে। সংবিধানে কিছু সমাজতান্ত্রিক ধরণের বৈশিষ্ট্যও ছিল। এখনো কিছু আছে। বঙ্গবন্ধুর বক্তৃতায় সমাজতন্ত্রের কথা ঘুরে ফিরে অনেকবারই এসেছে। এই সব কথাই ঠিক। কিন্তু এইগুলি সবই অতীত। বাংলাদেশ আওয়ামী লীগ আনুষ্ঠানিকভাবে সিদ্ধান্ত নিয়ে দলের নীতি পরিবর্তন করে সমাজতন্ত্র ত্যাগ করেছে এবং সেইভাবে ঘোষণাপত্রেও সংশোধনী এসেছে। আওয়ামী লীগ বাজার অর্থনীতিকে দলের নীতি হিসাবে গ্রহণ করেছে। আমার জিহ্বাটা তিক্ত হয়েছে আওয়ামী লীগ বাজার অর্থনীতিকে নীতি হিসাবে গ্রহণ করেছে বলে নয়। আওয়ামী লীগ যাদের দল ওরা বাজার অর্থনীতি গ্রহণ করবে নাকি ফ্যাসিজমকে নীতি হিসাবে গ্রহণ করবে নাকি মদিনা সনদ গ্রহণ করবে সেগুলি ওদের ইচ্ছা। সমাজতন্ত্র তো ওরা গোপনে ত্যাগ করেনি, ওদের দলের ঘোষণাপত্র, দলের নীতিমালা, নির্বাচনী ইশতেহার এইসব দেখলেই বুঝবেন ওরা সিদ্ধান্ত নিয়েই নীতি পরিবর্তন করেছে। আমার হতাশ লেগেছে অধ্যাপক মহোদয়ার কাণ্ড দেখে। আপনি কি দলের নীতি ইত্যাদি না জেনেই এইসব বাগাড়ম্বর করতে নেমেছেন? নাকি জেনেশুনেই আমানুশেক বিভ্রান্ত করতে চাইছেন। ধর্মনিরপেক্ষতা গণতন্ত্র এইসব নিয়ে কিছু বললাম না। সেগুলি নিয়ে তর্ক চলে। কিন্তু আওয়ামী লীগের নীতি সমাজতন্ত্র! এইটা কি বললেন ম্যাডাম! নেত্রী জানেন তো!
(১) ছাত্রদলের ঐসব নেতারা, যারা ডাঃ জাফরুল্লাহকে হুমকি দিয়েছেন, ওরা কি খুব অভিনব কিছু করেছেন? না তো। এইটাই তো এখানকার বিধান হয়। আমার স্পষ্ট মনে আছে অভহিজিত রায়ের মৃত্যুর পর আমার এক বন্ধু মন্তব্য করেছিলেন, হিন্দু ব্যাটা মুসলমানদের ধর্ম নিয়ে কথা বলতে গেছিল কেন? মাননীয় প্রধানমন্ত্রীকে নিয়ে কটু মন্তব্য করার 'অপরাধে' জেলে আছে এরকম লোক তো আপনি খুঁজলেই পাবেন। হেফাজতের এক নেতাকে নিয়ে বাজে কথা বলেছিল ফেসবুকে সেই কারণে এখনো জেলে আছে সুনামগঞ্জের এক যুবক। কার্টুন তো একটা শিল্প, খুবই জনপ্রিয় শিল্প। বাংলাদেশ গত দুই আড়াই বছরে কোন কাগজে আপনি উল্লেখযোগ্য কোন কার্টুন দেখেছেন? শিশির ভট্টাচার্য নামে চমৎকার একজন কার্টুনিস্ট ছিলেন প্রথম আলোতে কার্টুন আঁকতেন। লক্ষ্য করুন আমি বলছি ছিলেন। কেন? কেননা প্রথম আলোতে এখন আর শিশির ভট্টাচার্যের আঁকা কোন কার্টুন প্রথম পৃষ্ঠায় ছাপে না। শিশির ভট্টাচার্য মরে যাননি, কিন্তু কার্টুনিস্ট বেচারা যে কোমায় আছে সেকথা আমি নিশ্চিত করে বলতে পারি। কার্টুন আঁকে কিশোর, কিছুদিন আগে জেল থেকে বেড়িয়েছে মাত্র। অনুমান করি ওর সহবন্দি মোস্তাকের মৃত্যুতে ওকে জামিনে ছেড়ে দিয়েছে। নাইলে সম্ভবত এখনো কিশোর জেলেই থাকতো। কি করেছে সে? কার্টুন এঁকেছে সেটাই নাকি ওর অপরাধ। ভাগ্যিস পটুয়া মরে গেছেন। নাইলে ইয়াহিয়াকে নিয়ে ঐটা আঁকার জন্যে ওঁর হয়তো জেল হতো। শুধু কার্টুন বা কটু কথা তো নয়। ছবি আঁকা ছবি প্রিন্ট করা এইসব নিয়েও কম আপদে পড়ে না মানুষ। সালমান নামে এক তরুণ ইউএনও একবার জেলে গেলেন মনে আছে আপনাদের? কি ব্যাপার? এক শিশু বঙ্গবন্ধুর একটা ছবি এঁকেছে, সেই ছবি ইউএনও সাহেব এক সঙ্কলনে ছেপেছেন। সেই ছবিতে নাকি বঙ্গবন্ধুর চেহারা নাকি বঙ্গবন্ধুর ফটোর সাথে মিলে না। আওয়ামী লীগের এক লোক দিয়েছে মামলা ঠুকে। এক পাবলিক বিশ্ববিদ্যালয়ের ডেস্ক ক্যালেন্ডারে বঙ্গবন্ধুর ছবি ছেপেছে। ক্যালেন্ডারের যে জায়গাতে বঙ্গবন্ধুর ছবিটা, সেটা পছন্দ হয়নি বলে এক লোক দিয়েছে হাই কোর্টে রিট করে। হাই কোর্ট নির্দেশ দিয়েছে সংশ্লিষ্ট ওদের বিরুদ্ধে ব্যবস্থা গ্রহণ করা হোক। (২) মানুষ একে অপরকে সমালোচনা করবেই। গুরুত্বপূর্ণ লোকজনকেও সমালোচনা করবে। বিশেষ করে গুরুত্বপুর্ন লোকদের সমালোচনা বেশী হবে। সেই সমালোচনার প্রকাশ হয় নানাভাবে। ডাঃ জাফরুল্লাহ চৌধুরীর মত কেউ বক্তৃতা করে সমালোচনা করবেন। কেউ খবরের কাগজে লিখে সমালোচনা করবেন, ফেসবুকে লিখে সমালোচনা করবেন। কেউ কার্টুন আঁকবেন, কেউ গান বাঁধবেন কেউ কবিতা লিখবেন, কেউ মিছিলে গিয়ে আসমানে মুষ্টিবদ্ধ হাত ছুড়ে চীৎকার করে শ্লোগান দিবেন। কেউ কেউ আবার টেলিভিশনে গিয়ে বিজ্ঞের মতো মতামত দেওয়ার স্টাইলে সমালোচনা করবেন। বই লিখে সমালোচনা সে তো হচ্ছে সবচেয়ে শক্ত সমালোচনা। ঔরঙ্গজেব বাদশা মরে গেছে সেই কবে, এখনো আমরা তাঁকে নিয়ে বই লিখি বই পড়ি। না, কেউ সমালোচনা করলে তাঁকে কিছু বলা যাবে না সেকথাও ঠিক না। বা আজেবাজে কথা আমি সুশীল বালক যেভাবে গুরুজনের কথা শোনে সেইভাবে মযগ দিয়ে শ্রবণ করবো সেটাও তো নয়। যিনি সমালোচনা করছেন তাঁকেও আমরা পাল্টা সমালোচনা করি। এবং সমালোচককে সমালোচনার সময় আমরা যে সবসময় সদয় থাকি তাও না। এক বিগতপ্রতিভা কবি রবীন্দ্রনাথকে নিয়ে বাজে কথা বলেছে তাঁকে আপনারা আপনারা শব্দ দিয়ে যে প্রমাণ হয়রানী করেছেন, ব্যঙ্গ বিদ্রূপ কত কি! জায়েজ তো দুইটাই আছে। গুরুজন বা নেতাজনের সমালোচনা করা সেটাও জায়েজ আছে, আর সমালোচককে তুলাধুনা করা সেটাও জায়েজ আছে। দুইই বাক ও চিন্তার স্বাধীনতার অংশ। মুশকিল হয় আপনার প্রতিবাদ যখন বাক ও চিন্তার প্রতিবাদ ছাপিয়ে 'এরপর আপনার কিছু হলে আমরা দায়ী থাকব না' এরকম হুমকিতে গিয়ে দাঁড়ায় তখন। হুমকিটা কি অস্পষ্ট? মোটেও অস্পষ্ট নয়। হুমকিটা হচ্ছে যে, আপনি আমার পছন্দের মানুষকে সমালোচনা করলে খবর আছে। খবর কি? ছাত্রদল বা যুবদলের হাতে ডাঃ জাফরুল্লাহ নিগৃহীত। খবর কি? মারধোর করা। খবর হবে যে বঙ্গবন্ধুর সমালোচনা করায় পুলিশ ধরে নিয়ে গেছে ইত্যাদি। আর হুমায়ুন আজাদের উপর হামলা, অভিজিৎ রায় হত্যা এইগুলি হচ্ছে খবর। (৩) এইখানেই রাষ্ট্রের দায়িত্ব। সংবিধান কর্তৃক নির্ধারিত দায়িত্ব। রাষ্ট্র নিশ্চিত করবে যে কথা বলার জন্যে যেন কাউকে জেলে যেতে না হয়। রাষ্ট্রের দায়িত্ব হচ্ছে নিশ্চিত করা যে তারেক রহমানের সমালোচনা করার জন্যে যেন ডাঃ জাফরুল্লাহ্র 'কিছু' না হয়। রাষ্ট্রের দায়িত্ব হচ্ছে যে একজন কার্টুনিস্ট যেন তাঁর নিজের ইচ্ছামত কার্টুন আঁকতে পারেন সেটা নিশ্চিত করা। রাষ্ট্রের দায়িত্ব হচ্ছে একজন কবি যেন ইচ্ছামত কবিতা লিখতে পারেন, একজন শিল্পী যেন ইচ্ছামত ছবি আঁকতে পারেন, একজন ফিল্মমেকার যেন ইচ্ছামত সিনেমা বানাতে পারেন আর একজন গুড ফর নাথিং ইমতিয়াজ মাহমুদ যেন ফেসবুক যা ইচ্ছা তাই লিখতে পারেন। এই দায়িত্ব যে রাষ্ট্র ঠিকমতো পালন করে না সেটাকে আমরা বলি অগণতান্ত্রিক রাষ্ট্র। (এক বাক্যেই বলে দিলাম, মুখস্ত করে রাখেন, এটা আর ব্যাখ্যার দরকার নাই।) এই যে আমরা বলছি যে রাষ্ট্রের সমালোচনা করা আমার অধিকার, সরকারের সমালোচনা করা আমার অধিকার, নেতাদের সমালোচনা করা আমার অধিকার বা ধর্মগুরু বা ধর্মবেত্তাদের সমালনা করা সেটাও আমার অধিকার- এই অধিকারটা আমরা কোথায় পেলাম। এই অধিকারটা থাকা কেন জরুরী? এই অধিকার থাকলে কি লাভ আর না থাকলে কি ক্ষতি? না, এটা বুঝতে হবে তো। বেশ খাসা দেশ চলছে, উন্নয়নের জোয়ার বইছে, শনৈ শনৈ অগ্রগতি- আর কইছি লোক এর মধ্যেও মাননীয় প্রধানমন্ত্রীকে সমালোচনা করে, তাঁকে নিয়ে কার্টুন আঁকবে, সেটাতে দেশের বা দেশের মানুষের কি কল্যাণ নিহিত আছে? একজন লোক জাতির জনককে নিয়ে কটু কথা বলবে আর আমরা তাঁকে মারধোর করবো না সেটা আবার কিরকম কথা! (৪) এইটাই কথা। সংক্ষেপে ব্যাখ্যা করি। মানুষকে মুক্তভাবে কথা বলতে দিতে হয়। বিশেষ করে সেইসব মানুষকে যারা জনপ্রিয় ধারার বিপরীতে কথা বলেন ওদেরকে। আমরা যখন বাক ও চিন্তার স্বাধীনতা অর্থে লিবার্টির কথা বলি, লিবার্টির মানেই হচ্ছে যে ব্যক্তি ভিন্ন কথা বলবে তাঁর লিবার্টি। জনপ্রিয় ধারার পক্ষে যারা কথা বলেন বা প্রচলিত জ্ঞান বিশ্বাস ধারনা মতামত এইসব যারা শিক্ষা দেন বা প্রচার করেন দেড় স্বাধীনতা ততোটা গুরুত্বপূর্ণ নয়। গুরুত্বপূর্ণ নয় তার দুইটা কারণ। প্রথমত ওদেরকে কেউ বাধা দিতে আসে না। বিদ্যমান সমাজ ও রাষ্ট্র এবং সংখ্যাগুরু মানুষ বা উল্লেখযোগ্য সংখ্যক মানুষ ওদের কথা মেনে নিয়েছে বা ওদের কথা শুনতে চায়। দ্বিতীয় কারণ হচ্ছে, প্রচলিত ধারনা জ্ঞান ও বিশ্বাস এইগুলি সমাজকে খুব বেশী এগিয়ে নেয় না, এগুলি সমাজকে যেখানে যে অবস্থায় আছে সেখানেই বজার রাখতে সাহায্য করে। সমাজকে সভ্যতাকে এগিয়ে নেয় কে? যে কিনা সমালোচনা করে এবং জনপ্রিয় বা সংখ্যাগুরুর কাছে গ্রহণযোগ্য জ্ঞান বিশ্বাস ইত্যাদিকে চ্যালেঞ্জ করে। আর যারা এটা চ্যালেঞ্জ করে ওরা প্রথমে একা একাই করে। আর যখন একা একজন মানুষ প্রচলিত জ্ঞান বিশ্বাস ইত্যাদিকে চ্যালেঞ্জ করে তখন সংখ্যাগুরুর মনে আঘাত লাগে, বিশ্বাসে আঘাত লাগে, চেতনায় আঘাত লাগে। আঘাত লাগলে সংখ্যাগুরুর প্রতিক্রিয়া হয় ঐ যে ঐরকম, আপনার যদি কিছু হয় আমরা দায়ী থাকব না। এই প্রতিক্রিয়া থেকে যদি আপনি ঐ একলা পাগলটাকে রক্ষা না করেন তাইলে সমাজ অগ্রসর হবে কি করে? উদাহরণ দিব? না, উদাহরণ দেওয়ার দরকার নাই। আমার বিশ্বাস আপনি নিজেউ উদাহরণ খুঁজে নিতে পারবেন মানুষের ইতিহাস থেকে যেখানে একা একজন মানুষ এসে বলছে, যে স্বপ্ন পৃথিবীর মানুষ, তোমার এতদিন যা বিশ্বাস ক্রে এসেছ সব ভুল, তোমার বাপ দাদা যা বিশ্বাস করে এসেছে সব ভুল, তোমার জ্ঞান ভুল বিশ্বাস ভুল ইত্যাদি। (৫) প্রশ্ন করতে পারেন যে পৃথিবীর কত কোনায় কত রকম পাল্গল আছে যারা উল্টাপাল্টা কথা বলে, ওদের সেইসব উল্টাপাল্টা কথা শুনতে হবে? না, আপানর পছন্দ না হলে শুনবেন না। কিন্তু তাঁকে তাঁর কথাটা বলতে বাধা দেওয়া যাবে না। এমনকি আপনার যদি মনে হয় এ তো নিতান্ত পাগলামি তবুও না। বাধা দেওয়া যায় কেবল তখনই, যখন দেখবেন যে এই লোক তো এক্ষুনি কারো বিপদের কারণ হবে বা সে তো নিজের ক্ষতি করবে তখন। সাধুভাষায় বললে, যখন আমার মতামত আপনার বা অন্য কারো আশু বিপদের কারণ হওয়ার সম্ভাবনা ষড়শীতি করে, কেবল তখনই তাঁকে বাধা দেওয়া যায়। অন্যথায় নয়। আমরা তো এই কথাটার গুরুত্বই বুঝতে পারি না। আমাদের রাষ্ট্র, আমাদের আইন আদালত, আমাদের বুদ্ধিজীবী সকলেই কোন না কোনোভাবে অপরের কণ্ঠ রুদ্ধ করতে চায়। ডাঃ জাফরুল্লাহর সাথে ছাত্রদলের লোকেরা যা করেছে সেটাও ঐটাই। ব্যতিক্রম কিছু না।
(১) একই শিল্পের ভিন্ন ভিন্ন শাখা বা জনরার মধ্যে একটা ভাল বা একটা মন্দ সেকথা বলা যায় না। নাচের কথাই ধরেন। ভরতনাট্যম আর কত্থক এই দুইয়ের মধ্যে পার্থক্য কি সে তো আপনি বলতে পারবেন, কিন্তু এই দুইয়ের মধ্যে এইটা ভাল আর ঐটা অতো ভাল নয় সেকথা কি বলা যায়? ভরতনাট্যম এসেছে শিব ঠাকুরের গল্প আর শিবের নাচন কুদন থেকে। সেখানে দেখবেন যে কোমর বাঁকানো কিছু মুদ্রা আছে বটে, কিন্তু ঊর্ধ্বাঙ্গ মূলত স্থির রাখতে হয়। কত্থক এসছে কেষ্ট ও শ্রীরাধিকার গল্প থেকে। মেজাজই পুরো ভিন্ন। কত্থক করতে হয় আবার অনেকটাই সোজা হয়ে দাঁড়িয়ে। চোখের কাজ কত্থকে যেরকম থাকে ভরতনাট্যমে চোখের কাজ আবার ভিন্ন। আবার মহারাষ্ট্রের লাবনী নৃত্য দেখেন, নিতম্ব এবং কোমরের মোহনিয় দোলা ছাড়া লাবনী হয়ই না। এইটাই শিল্পের বৈশিষ্ট্য- একেকটা ফর্মের ভিন্ন ভিন্ন চারিত্র্য সেই ফর্মটিকে বিশিষ্ট করে তোলে। এইগুলি নিয়ে আবার ভাঙ্গাগড়া হয়- সবই শিল্পের অংশ। সঙ্গীতে যেমন পুরনো রাগ ভেঙে নয়া রাগ তৈরি করেছেন অনেকে। পশ্চিমের সঙ্গীতে যেমন ডিস্কোর ভস্ম থেকে জন্ম নিয়েছে হিপহপ। শিল্প এক জিনিস আর বাণিজ্যিক পণ্য আরেক জিনিস। না, বাণিজ্যিক পণ্য সেও অনেক উপভোগ্য হতে পারে। বাণিজ্যিক পণ্যেও আপনি চকচকে স্থূল রসের মাঝেও হঠাৎ শিল্পের ঝলকানি দেখতে পাবেন। আর ঐরকম শুদ্ধ শিল্প থেকে ধার নেওয়া একেকটা ক্ষুদ্রতম হিরের টুকরোও দেখবেন যে বাণিজ্যিক পণ্যটিকে একটি ভিন্ন মাত্রায় নিয়ে যায়। উদাহরণ দিই। মাধুরী দীক্ষিত নামে একজন নায়িকা ছিলেন হিন্দি সিনেমায়। তাঁকে যদি চেনেন তাইলে আপনি নিশ্চয়ই জানেন যে তিনি নৃত্যপটীয়সী ছিলেন। মাধুরী দীক্ষিতের নাচ দেখবেন, পপুলার সিনেমার গানের সাথে নাচ, ঐখানেই মাঝে মাঝে একঝলক লাবনীর স্টাইলে কোমরের দোলা বা কত্থক থেকে নেওয়া চোখের দুইটা মুদ্রা যেন পপুলার সিনেমার ঐ নাচটিকেও অনন্য করে তোলে। উৎসেরও একটা ব্যাপার আছে। মারাঠি মাধুরী দীক্ষিতের সিনেমার নাচে আপনি যেরকম লাবনীর দোলার ঝলক দেখবেন, দক্ষিনি হেমা মালিনী কিংবা শ্রিদেবির মধ্যে আবার সেটা কদাচিৎ দেখতে পাবেন। বরং শ্রিদেবিকে দেখবেন জনপ্রিয় সিনেমার নাচেই মাঝে মাঝে নটরাজের স্টাইলে একটা স্টেপ করে ফেলে। হাট পয়া লম্বা ও সুগঠিত হওয়ায় সেটা আবার সেই পপুলার নাচেই একটা ভিন্ন ব্যাঞ্জনা এনে দেয়। কেন? কেননা ঐ নটরাজের মুদ্রা বা ভরতনাট্যমের মুদ্রা সেগুলি হেমা মালিনী ও শ্রিদেবির রক্তের সাথে মিশে আছে, যেমন মারাঠা মাধুরীর রক্তে লাবনী। (২) ফুটবল সেই অর্থে কোন শুদ্ধ আর্ট ফর্ম নয়। যে কোন খেলার সাথেই আসলে শিল্পের চেয়ে যুদ্ধের যোগাযোগটাই বেশী। যেসব দেশ খেলার সাথে ট্র্যাডিশনাল আর্ট ফর্মের সংযোগ গড়েছে ওরাও আসলে যুদ্ধ সংশ্লিষ্ট শিল্পকেই মিশিয়েছে খেলার সাথে। নিউজিল্যান্ডের ওরা যেমন রাগবিতে খেলা শুরুর আগে হাক্কা নাচ করে। এই হাক্কা নাচ হচ্ছে নিউজিল্যান্ডের মুল আদিবাসী মাউরিদের যুদ্ধের নাচ। আমাদের এখানে রাগবি সেরকম জনপ্রিয় নয় বলে আমাদের অনেকেই নিউজিল্যান্ড রাগবি দলের হাক্কা নাচ দেখিনি। হাক্কা আসলে নাচ কম রণহুংকার বেশী। আপনি ইউটিউবে খুঁজলে নিউজিল্যান্ড রাগবি দলের হাক্কা নৃত্য দেখতে পাবেন। দেখার মত জিনিস একটা। একটি দেশ ওদের ফুটবলে মিশিয়ে নিয়েছে ওদের ঐতিহ্যবাহী কিছু আর্ট ফর্ম। সেই দেশটি হচ্ছে ব্রাজিল। আপনি নিশ্চয়ই শুনেছেন যে ব্রাজিলের ফুটবল স্টাইলকে জিঙ্গা (Ginga) নামেই জানে সকলে। এই জিঙ্গা জিনিসটা কি? জিঙ্গা হচ্ছে আসলে এঙ্গোলা থেকে কালো ব্রাজিনিয়ানদের নিয়ে আসা একটা অতি প্রাচীন মার্শাল আর্ট ফর্ম থেকে উদ্ভূত নাচের স্টাইল। কাপুএইরা নামের এই মার্শাল আর্টের সাথে নাচ আর গান হচ্ছে অবিচ্ছেদ্য অনুষঙ্গ। কাপুএইরার অংশ হচ্ছে দ্রুত গতি, নানারকম শারীরিক কসরৎ, আক্রমণ ইংরেজিতে যেটাকে বলে সুইং এইসব। ব্রাজিলের ফুটবলে খেলোয়াড়দের সুক্ষ কিছু কারুকাজ দেখতে পাবেন, ড্রিবলিং, জাগলিং, শরীরের নানা অংশ দিয়ে বল নিয়ন্ত্রণে রাখা, প্রতিপক্ষের গোলবারের সামনে বল বাঁকানো এই সবই হচ্ছে ঐ কাপুএইরার প্রতিফলন। জিঙ্গাতে কাপুএইরার সাথে যোগ হয় সাম্বা। সাম্বার কথা আপনারা সকলেই জানেন। দেখেছেন সাম্বা সিনেমাতে বা এমনি ভিডিওতে। এটা হচ্ছে বহুজাতির সমন্বয়ে গড়ে ওঠা ব্রাজিলের ঐক্যের নাচ। ব্রাজিলের বিভিন্ন শহরে কার্নিভালে আপনারা দলবদ্ধভাবে ওদেরকে সাম্বা নাচতে দেখেছেন। আবার ঐরকম কার্নিভাল ছাড়াও প্রতিদিনকার জীবনযাপনেও আমাদের আড্ডা ইত্যাদির মত ওরা ছোট ছোট দল বেঁধেও সাম্বা নাচে। সাম্বা নাচের বৈশিষ্ট্য হচ্ছে এটা সোজা দাঁড়িয়ে নাচতে হয়। ঊর্ধ্বাঙ্গে সেরকম খুব বেশী নড়াচড়া হয় না, পায়েই মূলত নাচের বেশীরভাগ ভঙ্গিমা থাকে। হাঁটু বাঁকিয়ে, পা ঝাঁকিয়ে নানা কায়দায় ওরা বিচিত্র সব তালের যন্ত্রের সাথে সাম্বা নৃত্য করে। ফুটবল যেমন মিশে গেছে ব্রাজিলের প্রতিটা মান্সুহের রক্তের সাথে, ওদের শ্বাস প্রশ্বাস, রাজনীতি, গণতন্ত্রের জন্যে সংগ্রাম, শ্রেণী সংগ্রাম সবকিছুর সাথে, জিঙ্গা ও সাম্বা এগুলিও ব্রাজিলের মানুষের আত্মপরিচয়েরই অংশ। তাইলে ফুটবল আর সাম্বা আর জিঙ্গা এইসবই তো ব্রাজিলের জন্যে একসাথে মিলেমিশে যায়। এই সবই ব্রাজিলের মানুষের পরপরকে ভালোবাসা, ওদের দলকে ভালোবাসা, খেলোয়াড়দের ভ্রাতৃত্ব সবকিছুরই বহিঃপ্রকাশ। আর এই জিঙ্গা ও সাম্বা হচ্ছে সেই শিল্পিত সৃজনশীল প্রক্রিয়া যার মাধ্যমে ব্রাজিলের একজন ফুটবল খেলোয়াড় তার শিল্পটি সৃজন করে। (৩) এইজন্যে ব্রাজিলের ফুটবল মানে কেবল নব্বই মিনিটের উত্তেজনা সৃষ্টি করার কেবল একটি খেলা নয়- এ হচ্ছে শিল্পের একটা ফর্ম। ব্রাজিলকে আপনি যখন ফুটবল খেলতে দেখছেন, আপনি আসলে দেখছেন একটি জাতির ঐতিহ্য ও ঐক্য আর তার সাথে ওদের নিরন্তর সংগ্রামের শিল্পিত বহিঃপ্রকাশ। আপনার যদি সেই শিল্পবোধের ছিটেফোঁটাও হৃদয়ে অনুভব করার ক্ষমতা না থাকে তাইলে ব্রাজিলের ফুটবল আপনার জন্যে নয়। না, আমি যেভাবে বলছি সেইভাবে ব্যাখ্যা করে হয়তো সকলে শিল্পটা বলতে পারবেন না, কিন্তু শিল্প তো ব্যাখ্যা করার জিনিস নয়। শিল্প হচ্ছে আপনার সকল ইন্দ্রিয় দিয়ে উপভোগ করার জিনিস। পাভারতি বা তাঁর সাথে আরও দুজন মিলে থ্রি টেনর যখন নেসুন ডারমা করেন, আপনি কি সেই প্রাচীন ইতালীয় ভাষার গানের কথার অর্থ বুঝতে যান? তার তো দরকার হয় না। সঙ্গীত তার নিজের মত করে মুল অনুভূতি আর গানের পেছনের গল্পটা আপনার কানের ভিতর দিয়ে মরমে পৌঁছে দেবে। আপানর হৃদয়টা প্রস্তুত থাকলেই হবে। ব্রাজিল দলের ফুটবল খেলাও তাই। আপনাকে বুদ্ধি দিয়ে খেলা বুঝতে হবে না, ব্রাজিলের ট্র্যাডিশনাল জিঙ্গা ও সাম্বাই প্রকৃত শিল্পরস আপনার অন্তরে পৌঁছে দিবে। কেবল আপনার হৃদয় সেটার জন্যে প্রস্তুত থাকলেই হয়। না, অন্য অনেক দেশী ভাল ফুটবল খেলে। অনেক দেশের গ্রেট খেলোয়াড়ও আছে, সারা দুনিয়ায় কোটি কোটি সমর্থকও আছে যারা ওদের জয়ে হাসে ওদের পরাজয়ে কাঁদে। ফুটবল যেহেতু দুই দলের জয় পরাজয়ের খেলা, নিজেদের দিনে ব্রাজিলকে অনায়াসে হারিয়েও দেয় অনেকে। সবই সত্যি। তবুও প্রিন্সেস জরিনা আর বিরজু মহারাজের মধ্যে একটা পার্থক্য তো আছেই। প্রিন্সেস জরিনাকে আজকের তরুণরা অনেকেই চিনবেন না, তিনি যখন নাচতে নামতেন প্যান্ডেল ভর্তি লোক উত্তেজনায় থরথর করে কাঁপত। খেমটা নাচ হোক আর যাই হোক, দর্শককে এইভাবে তাড়িত করার যে দক্ষতা সেটা তো আপনি অস্বীকার করতে পারবেন না। জিয়াউর রহমানের জমানায় এই প্রিন্সেসরা দেশ কাঁপাত। এই সবকিছুর পরেও, প্রিন্সেস জরিনা তো আর নৃত্যশিল্পী ছিলেন না- তিনিও শিল্পী বটে, তবে সেটা ভিন্ন শিল্প। আপনারা যারা শিল্পের এই দিকটা হৃদয়ঙ্গম করতে পারেন না, ফুটবলে নানা দেশের সমর্থক হয়েছেন, আপনাদেরকে অভিনন্দন। আপনাদের প্রিয় দলের সাফল্য কামনা করি। আপনাদের আনন্দ লাভ হোক সেই কামনা করি। কিন্তু মেহেরবানী করে ব্রাজিলের ফুটবল নিয়ে কথা বলতে আসবেন না। সেই কাজটা করতে হলে যে মাপের শিল্প সমঝদার হতে হয় সেটা যে আপনি নন সেকথা তো স্পষ্ট আরকি। (৪) এই অনুরোধ করাটাই ছিল এই পোষ্টের উদ্দেশ্য। খেমটা দেখার চোখ নিয়ে চিরায়ত নৃত্য শিল্প আলোচনা করা যায় না। সেটা যদি করতে যান, লোক হাসাবেন মাত্র। 
(১) চুয়াডাঙ্গায় কোভিড সংক্রমণের হার শতকরা ১০০ ভাগ। এই কথাটার মানে হচ্ছে যে সেখানে যতজনেরই কোভিড পরীক্ষা করা হয়েছে সকলের দেহেই কোভিড ভাইরাসের উপস্থিতি পাওয়া যাচ্ছে। চুয়াডাঙ্গায় সংক্রমণের হার হঠাৎ করেই শতকরা ১০০ ভাগ হয়নি, পর্যায়ক্রমে বেড়েছে। চুয়াডাঙ্গা ছাড়াও দেশের বিভিন্ন জেলার হিসেবও দেখাচ্ছে টেলিভিশনে। যেসব জেলার খবর দেখাচ্ছে কোন জেলার অবস্থাই বিশেষ ভাল নয়। কোথাও শতকরা ৫০ ভাগ, কোথাও শতকরা ৩৭ ভাগ এইরকম নানা হিসাব। হিসাব কোথাও ভাল নয়। কোভিডে আক্রান্ত হলেই যে নিশ্চিত মৃত্যু হবে সেরকম নয়। বেশীরভাগ মানুষই এমনিতেই ভাল হয়ে যায়। অল্প কিছু রোগীর হাসপাতালে যাওয়া প্রয়োজন হয়। হাসপাতালে যাদের যেতে হয় ওরাও সময়মত চিকিৎসা পেলে এবং যাদের অক্সিজেন দরকার ওদের অক্সিজেন দিতে পারলে হাসপাতালে যারা যায় ওদেরও বেশীরভাগ ভাল হয়ে যায়। মৃত্যুর হার খুব বেশী নয়। তাইলে আমরা সংক্রমণের হার নিয়ে কেন উদ্বিগ্ন হই? উদ্বিগ্ন হই তার কারণ হচ্ছে যে, সংক্রমণের সংখ্যা যত বাড়বে ততোই হাসপাতালগুলির উপর চাপ পড়বে এবং একটা পর্যায়ে সবাইকে চিকিৎসা দেওয়া সম্ভব হবে না। ধরেন একটা জেলায় যদি এক সপ্তাহে পঞ্চাশজনের বা একশজনের কোভিড সংক্রমণ হয় তাইলে জেলায় যেসব হাসপাতাল রয়েছে সেগুলি দিয়ে যাদের অবস্থা গুরুতর ওদের চিকিৎসা করা সম্ভব, বেশীরভাগ আম্নুশই ভাল হয়ে ঘরে ফিরে যাবে। কিন্তু যদি দেখা যায় যে প্রতিদিনই পঞ্চাশজন করে আক্রান্ত হচ্ছে তালে প্রতিদিনই হয়তো দশজন বা বিশজন করে রোগীকে হাসপাতালে নিতে হবে। দেখা যাবে যে এক সপ্তাহের মধ্যেই জেলার সব হাসপাতাল ভর্তি, অক্সিজেন দেওয়ার ব্যাবস্থা আর কুলিয়ে ওঠা যাচ্ছে না। বিনা চিকিৎসায় লোকজনের মৃত্যু হতে থাকবে। ভয়টা সেখানেই। সংক্রমণ বেড়ে গেলে আমাদের বিদ্যমান চিকিৎসা সুবিধা যতটুকুই আছে সেটাতে আর মানুষকে সেবা দেওয়া সম্ভব হবে না। সংক্রমণ বাড়লে সেখান থেকে আরও সংক্রমণ হবে- পরিস্থিতি নিয়ন্ত্রণের বাইরে চলে যাবে। (২) আপনাদের সবাইকে অনুরোধ করি, মেহেরবানী করে একটু ভয় পেতে শিখেন। আপনার সংক্রমণ হবে কি হবে না সেটা নিয়ে আপনি ভয় নাও পেতে পারেন। সেটা ঠিক আছে। বাঙালী মৃত্যুভয়ে ভীত নয়, সে তো ভাল কথা। কিন্তু আপনি যে অন্যের ক্ষতি করতে পারেন সেটা নিয়ে যদি আপনি দুশ্চিন্তা না করেন তাইলে তো আপনাকে আর সাহসী বলতে পারব না। তখন আপনাকে অবিবেচক বলতে হবে। ভয়টা যে কি নিয়ে পাবেন মেহেরবানী করে সেটা একটু বুঝতে চেষ্টা করেন। ভয়টা হচ্ছে যে গোটা দেশের চিকিৎসা ব্যবস্থা যদি বিকল হয়ে পড়ে তাইলে অনেক মানুষ মারা যাবে। সংক্রমণ বাড়লে চিকিৎসা ব্যবস্থা বিকল হয়ে যাবে। সংক্রমণ কম থাকলে সবাইকে চিকিৎসা দেওয়া যাবে, মৃত্যু কম হবে। ভারতের অভিজ্ঞতা দেখেন। দিল্লীতে সেদেশের সবচেয়ে সেরা সব হাসপাতাল রয়েছে। বিশ্বমানের হাসপাতাল। কিন্তু সংক্রমণ যখন বেড়ে গেল, মানুষ ব্যাগ ভর্তি নিয়ে টাকা নিয়ে হাসপাতাল থেকে হাসপাতালে ঘুরেছে- চিকিৎসা পায়নি। অনেক লোক মারা গেছে যাদেরকে একটু অক্সিজেন দিতে পারলেই হয়তো মৃত্যু এড়ানো যেতো। মানুষ চেষ্টা করেছে, মানুষ মানুষের পাশে দাঁড়িয়েছে। কিন্তু সংক্রমণের হার এতো বেশী ছিল যে কিসসু করা যায়নি। টেলিভিশনের খবরে দেখেছি, হাসপাতালের প্রধানরা, বড় বড় সব চিকিৎসকেরা ভেউ ভেউ করে কাঁদছে। ওদের চোখের সামনে রোগী মারা যাচ্ছে- শুধু রোগীর সংখ্যা বেশী বলেই ওরা কিছুই করতে পারেননি। ভীতিকর সেই চিত্র ভুলে যাবেন না। বেশী দূরে তো নয়, আমাদের পাশের দেশেই ঘটেছে এই ঘটনা। আমাদের এখানে যে ঘটবে না সেকথা তো নিশ্চিত করে বলতে পারছি না। আমাদের এখানেও ডেলটা ধরনের ভাইরাসটা এসেছে। সংক্রমণ আমাদের এখানেও হবে। আমরা জেতা করতে পারি সেটা হচ্ছে সংক্রমণ খানিকটা নিয়ন্ত্রণে রাখা- যাতে করে আমাদের ডাক্তার সাহেবরা আমাদের যত্ন নিতে পারেন, রক্ষা করতে পারেন। (৩) ইংরেজিতে একটা কথা আছে, জ্ঞানী লোক অভিজ্ঞতা থেকে শিক্ষা নেয়, আর স্মার্ট লোক হচ্ছে তারা যারা অপরের অভিজ্ঞতা থেকে শিক্ষা নেয়। সাহসিকতা ভাল জিনিস, কিন্তু ভয় অনুধাবন করতে না পারা সেটা কোন সাহসিকতা নয়। আপনি সাপকে ভয় পাননা সেটা হচ্ছে সাহসিকতা, আর আপনি সাপ আর দড়ির মধ্যে পার্থক্য করতে পারেন না, সেটা হচ্ছে নির্বুদ্ধিতা। আমি জানিনা ফেসবুকে এইরকম একটা পোস্ট লিখে কি লাভ হবে! তবুও সবাইকে অনুরোধ করি, মেহেরবানী করে বিপদটা বুঝতে চেষ্টা করেন। সংক্রমণটা যদি নয়ন্ত্রন করা যায় তাইলে আমাদের ডাক্তার নার্স এরা আমাদেরকে দেখতে পারবেন। অনেক লোকের প্রাণ রক্ষা করতে পারবেন। কিন্তু সংক্রমণ যদি নিয়ন্ত্রণ করতে না পারি তাইলে ডাক্তার নার্স ওরা কেউ কিছু করতে পারবেন না। আপনিই কল্পনা করে দেখেন। আপনার পাশের যে হাসপাতালটা আছে ওরা হয়তো একসাথে দুইশ মানুষের চিকিৎসা করতে পারে। ওদের ঘাড়ে যদি আপনি পাঁচশ রোগী এনে ফেলেন, সেকাহ্নকার ডাক্তার নার্সরা দুইশ জনকেও ঠিকমত চিকিৎসা করতে পারবে না। আর যদি রোগীর সংখ্যা হাজার হয়! তখন! সপ্তাহান্তে আমি আপানদের জন্যে কোন বিনোদনমূলক বা জ্ঞানগর্ভ পোস্ট দিতে পারছি না। ভয় দেখাতে চাইছি। মেহেরবানী করে আপনার পক্ষে যা করা সম্ভব সেটা করুন। জরুরী প্রয়োজন ছাড়া ঘরের বাইরে যাবেন না। সমাবেশ করবেন না- হোক সেটা ধর্মীয় সমাবেশ বা রাজনৈতিক সমাবেশ বা ক্লাব মিলাদ বা পার্টি। নিজের ঘর সংক্রমণ মুক্ত রাখুন। মাস্ক পরুন। মাস্ক ছাড়া যারা আসবে ওদের সাথে কথা বলবেন না, ওদের সাথে সামাজিকতা করবেন না, ওদের সাথে সদা করবেন না, ওদের সেবা নিবেন না, ওদেরকে সেবা দিবেন না। বলে দিবেন মুখের উপর, যা, ফুট। (৪) মনে রাখবেন, আমাদের নিজেদেরকে নিজেরাই রক্ষা করতে হবে। খুব শিগগিরই আর টিকা আসছে না। যারা ইতিমধ্যে টিকা পেয়েছেন ওদের সংখ্যা হচ্ছে মোট জনসংখ্যার এক চিমটি মাত্র। আমি দুই ডোজ পেয়েছি, কিন্তু এই দুই ডোজ কতদিন কার্যকর থাকবে, ছয় মাস নাকি এক বছর সেটাও জানিনা। মাঝে মাঝে এক লাখ বা দুই লাখ টিকা যে আসে এগুলিতে কি হবে? ঘোড়ার ডিম। টিকার ভরসায় থাকা যাবে না। যদি আসে সখন আসে তখনকার ব্যাপার তখন- এখন ধরেই নিন যে আমাদের টিকা নেই, টিকা ছাড়াই লড়তে হবে। আমাদের সরকারও যে খুব দক্ষতা দেখাতে পারছে সেকথা বলতে পারছি না। মাফ করবেন, কিন্তু স্বাস্থ্য মন্ত্রণালয় বা স্বাস্থ্য মন্ত্রী বা স্বাস্থ্য সচিব বা ওদের অতরিক্ত উপ যতরক কিছু আছে ওরা সাংবাদিক পেটানোতে যে দক্ষতা দেখিয়েছেন তার এক শতাংশও তো কোভিড নিয়ে দেখাতে পারছেন না। আমাদের রাজনৈতিক নেতারাও খুব যে তৎপর সেটাও তো দেখি না। আওয়ামী লীগের লোকজন আছেন জাস্টিফাই করতে ব্যাস্ত আর বিএনপির লোকজন ব্যস্ত বেগম জিয়ার চিকিৎসা নিয়ে। আপনি আমি মরলে ওদের কারো যে খুব একটা বিশেষ কিছু আসবে বা যাবে সেকথা তো মনে হচ্ছে না। কেন, আওয়ামী লীগ ও বিএনপির দুই মহাসচিব একসাথে একটা বিজ্ঞাপনচিত্র করতে পারেন না? এক জায়গায় নির্ধারিত দূরত্বে পাশাপাশি দাঁড়িয়ে একসাথে জনগণকে সচেতনতার বার্তা দিতে পারেন না? ঐরকম একটা কমার্শিয়াল যদি টেলিভিশনে আসে তাইলে তো লোকের মধ্যে সচেতনতা বাড়বে, একটা জাতীয় ঐক্য তৈরি হবে, খানিকটা উদ্বুদ্ধ হবে সবাই। এইরকম প্রচারে জাতীয়ভাবে রেজিমেন্টেশনও তৈরি হয়। বেগম জিয়া আর শেখ হাসিনা তো একসাথে পারবেন না, অবায়িল কাদের আর মির্জা ফখরুল ইসলাম কেন একসাথে এটা করেন না। (৫) আমাদেরকে কেউই রক্ষা করবে না যদি না আমরা আমদের নিজেদেরকে রক্ষা করি। মেহেরবানী করে একটু সচেতনতা তৈরি করুন। বিপদ চলে আসার পর আপনি আমার পাশে দাঁড়াবেন সেইরকম হিরো হওয়ার দরকার যেন না হয়। যেন আমরা বিপদটা আসার পথ বন্ধ করতে পারি।
না, গাছ পাথর হিসাবে না বা ওঁর কোন বইয়ের সূত্রেও না। সিরাজুল ইসলাম চৌধুরীর সাথে আমার প্রথম পরিচয় কিশোর বাঙলার মাধ্যমে। তখন আমি বেশ ছোট। স্কুলে পড়ি। এস এম পারভেজের সম্পাদনায় একটা সাপ্তাহিক কাগজ বের হতো ছোটদের জন্য- সাপ্তাহিক কিশোর বাংলা। (যদি ভুলে গিয়ে থাকেন তাইলে মনে করিয়ে দিই, এস এম পারভেজ ছিলেন চিত্রালি সম্পাদক, দেশের শীর্ষ চলচ্চিত্র সাংবাদিক, এবং খ্যাতিমান লেখক।) কিশোর বাংলা ছিল একটা অতি চমৎকার কিশোর সাপ্তাহিক। ট্যাবলয়েড সাইজে বের হতো। রঙিন। আমরা ছিলাম প্রত্যন্ত মফঃস্বলের ছেলেপিলে, আমাদের হকার এইসব কাগজ দিতে পারতো না। আমরা রীতিমত গ্রাহক হয়ে ডাকযোগে সেটা সংগ্রহ করতাম। সেই কিশোর বাংলায় সিরাজুল ইসলাম চৌধুরী লিখতেন। যতটুক মনে পড়ে ওঁর অডিসিউসের ঘরে ফেরা বইটা কিশোর বাংলাতে ধারাবাহিকভাবে প্রকাশিত হতো। সেভেন এইট বা নাইনে পড়া একজন কিশোর ছিল এই অধম তখন, আমাকে তিনি সেসময় নিয়ে যেতেন গ্রীক মিথলজির সেই বিপুল বিশাল আনন্দময় জগতে। এখনো মনে আছে, টেলেমেকাসের সাথে কিরকম মমতাময় একটা নৈকট্য যে অনুভব করতাম! (টেলেমেকাসের জন্যে কেঁদেছিলাম। কিন্তু সেটা কি অডিসিউসের ঘরে ফেরা পড়ে নাকি শামসুর রাহমানের কবিতাটা পড়ে সেকথা স্পষ্ট মনে নাই।) গতকাল মহিউদ্দিন আহমেদ আর ইউপিএলএর কথা যখন লিখছিলাম তখন আমার মনে পড়ছিল কেবল সিরাজুল ইসলাম চৌধুরীর কথা। কেন? কারণ অন্য প্রকাশকের চেয়ে ইউপিএলএর বইয়ের চেয়ে দাম একটু বেশী হলেও আমরা ইউপিএলএর বই কিনতে বাধ্য হতাম তার অন্যতম কারণ ছিলেন সিরাজুল ইসলাম চৌধুরী। সিরাজুল ইসলাম চৌধুরীর বই বের করতো ইউপিএল, আর সেগুলি বই কিনব না বা পড়ব না সে কি হয় নাকি? সিরাজুল ইসলাম চৌধুরী একজন চমৎকার লেখক। খুবই চমৎকার লেখক। কিন্তু এইটুকু বললে আমাদের জীবনে তাঁর অবদানের কথা পুরোটা বলা হয় না। তিনি আমাদের জন্যে শ্বরা জীবন আলো জ্বেলে গেছেন। কিরকম আলো? যে আলোয় আমরা পৃথিবীর স্পষ্ট রূপটা দেখতে পাই। আমার মত অসংখ্য মানুষের দুনিয়া দেখার চোখ তৈরি করেছেন তিনি। আর সেটা করেছেন কি অদ্ভুত ভালোবাসায়! সেমিনারীর কঠিন কঠোর পাঠ্যপুস্তক মুখস্ত করিয়ে নয়, নিতান্তই আমাদের নিজেদের জীবনের প্রতিদিনের ভাষায়, সহজ অথচ নির্ভুল ও কমপ্রিহেনসিভ ভাষায়। আজ সিরাজুল ইসলাম স্যারের শুভ জন্মদিন। জেনেছি এটা নাকি ওঁর ৮৫তম জন্মদিন। শুভ জন্মদিনে এই যুবককে অফুরান শুভেচ্ছা। নিজেদের স্বার্থেই কামনা করি তিনি যেন দীর্ঘ দীর্ঘ দীর্ঘ জীবন লাভ করেন। আলোকের এই উৎস যেন নিভে না যায় কোনদিনই। 
সাদা মোটা খদ্দরের থান ঢাকায় কোথায় কিনতে পাব? মিহি ধরণের ঐটা না, coarse যেটা সেটা। আর সাদা, হলদেটে বহিয়ে রঙের বা গ্রে যেগুলি সেগুলি না। প্রবর্তনায় মিলত আগে, এখনো কি আছে ওদের কাছে? প্রবর্তনায় যাইনি অনেকদিন হয়ে গেছে। মিরপুরে সর্বশেষ যেবার গেছি তখন পুরো সাদা খদ্দরটা পাইনি, গ্রে ধরনের যেটা সেটা পেয়েছি, সেটা আছে। ইন্ডিয়ান খাদিটাও না বা পাওয়ারলুমে যেগুলি বানায় সেগুলিও না। শুদ্ধ দিশী মোটা হ্যান্ডলুমের বা হাতে বোনা খদ্দর। পাঞ্জাবী বানানোর জন্যে। জেনিফা আমাকে ইন্ডিয়ান খাদি এনে দিয়েছিলেন, সেগুলি একটু মিহি। কিছু কাপড় এখনো রয়ে গেছে, পাঞ্জাবী বানানো হয়নি। আমার চাই দিশীটা- কুমিল্লায় যেটা হয় সেটাই সবচেয়ে ভাল বলে জানি। নরসিংদীর দিকে পাওয়ার লুমে একটু মসৃণ সুতায় খদি ধরনের কাপড় হয়, সেগুলিও খারাপ না, সেরকমও কয়েকটা পাঞ্জাবী আমার আছে। আরাম আছে। কিন্তু একটা শুদ্ধ দিশী সাদা মোটা খদ্দরের পাঞ্জাবী থাকবে না আমার সেটা তো হয় না আরকি। সেইজন্যে খুঁজছি, কাপড়টা পেলে বানিয়ে নিতে পারতাম। কারো যদি জানা থাকে মেহেরবানী করে জানাবেন প্লিজ। বুদ্ধি হওয়ার পর থেকে আমার কাছে সবসময়ই একটা দুইটা সাদা খদ্দরের পাঞ্জাবী আর খদ্দরের চাদর থাকে। এখনো একটা আছে বটে, কিন্তু সাদাটা একটু বেশিই ম্যাড়মেড়ে হয়ে গেছে, বোতামের ঘরগুলি বড় হয়ে গেছে বোতাম আটকে থাকে না বেশিক্ষণ। আর রঙিন কয়েকটা আছে, রঙিনগুলি এক্ষুনি চাই না। এখন যেটা আছে, সেই সাদা খদ্দরটা আর বেশীদিন টিকবে বলে মনে হয় না। নয়া আরেকটা না পাওয়া পর্যন্ত এটা আর পরছি না। থাক যেভাবে আছে সেভাবে। যারা কখনো খদ্দর পরেননি, পরে দেখবেন। এর চেয়ে আরমদায়ক কাপড় কম আছে। ত্বকে দিশী তুলার অমসৃণ সুতার স্পর্শ, সে এক চমৎকার অনুভূতি। কেউ সন্ধান দিতে পারেন? নাকি কুমিল্লায়ই গিয়ে নিয়ে আসতে হবে?
আমাদের বড় হওয়ার দিনগুলিতে ইউপিএলের বই কিনতে চাইতাম না কখনো, ওদের বইয়ের দাম থাকতো একটু বেশী। কিন্তু ওদের প্রকাশিত বই কিনতে হতো, কারণ তখনকার দিনে ঐগুলি বই আর কেউ প্রকাশ করতো না। সকলের চেয়ে আলাদা সকলের চেয়ে একটু উঁচুতে সকলের চেয়ে একটু দূরত্বে থাকা প্রকাশনা সংস্থা ইউনিভার্সিটি প্রেস লিমিটেড বা ইউপিএল। বড় বা ভিন্ন বা অভিজাত সেসব ততোটা গুরুত্বপূর্ণ নয়। যেটা গুরুত্বপূর্ণ সেটা হচ্ছে যে ইউপিএল এবং এর কর্ণধার মহিউদ্দিন আহমেদ বাঙালীর মেধা ও মননের বিকাশে একটা গুরুত্বপূর্ণ ভূমিকা রেখে গেছেন বছরের পর বছর ধরে। না, নিজেও লাভবান হয়েছেন নিশ্চয়ই- কিন্তু আমাদের লাভটা ওঁর নিজের লাভের চেয়ে বেশী ছিল। আইন পড়া তখন শুরু করেছি মাত্র, সেসময় প্রথমবার গিয়েছিলাম ইউপিএলের মতিঝিল-দিলখুশার মাঝামাঝি পুরবানির কাছাকাছি ঐ অফিসে। বিলেতি যে পাবলিশারের বই আমরা কিনতে চাইছিলাম, সেই পাবলিশারের স্থানীয় পরিবেশক ছিল ইউপিএল। দোতলায় নাকি তিন তলায় ছিল শোরুমটা, সেখানে গিয়ে আমার প্রথম প্রতিক্রিয়া ছিল, আরে, এরা তো আসলেই সবার থেকে ভিন্ন, নাইলে এইখানে এই মতিঝলে কেউ বইয়ের দোকান খোলে? ঐ জায়গাটাকে পুরোপুরি বইয়ের দোকান বলা যাবে না, বই বিক্রি সেখানে হয় বটে, আজ থেকে তিরিশ বছর আগে ঐটাকে আমার দোকান কম লাইব্রেরী বেশী মনে হয়েছিল। আজ খবর পেলাম গতরাতের মাঝামাঝি সময়ে মহিউদ্দিন আহমেদ শেষ নিঃশ্বাস ত্যাগ করেছেন। শুনে শোকের চেয়ে শূন্যতা বেশী অনুভব করছি। শোক তো আছেই, শোক তো থাকবেই। আমার সাথে কখনো সাক্ষাৎ হয়নি মহিউদ্দিন আহমেদের, সেরকম কোন উপলক্ষ হয়নি। কিন্তু যাদেরকে আমি শ্রদ্ধা করি অনেকটা প্রশ্নাতীতভাবে, যেমন আনিসুজ্জামান স্যার, ডঃ কামাল হোসেন, মুহম্মদ হাবিবুর রহমান (আরও নাম বলতে পারি) এদের সবাইকে দেখেছি মহিউদ্দিন আহমেদকে খুব পছন্দ করেন। কেন? একাধিক কারণে। প্রথমত তিনি অসম্ভব ভালো মানুষ ছিলেন, প্রজ্ঞাবান ছিলেন, নিপাট ভদ্রলোক ছিলেন। সেকারণে সবাই তাঁকে পছন্দ করতো। দ্বিতীয় কারণটা গুরুত্বপূর্ণ। মহিউদ্দিন আহমেদ বাংলাদেশের এই দিকটা- প্রকাশনা শিল্প, এই ক্ষেত্রে দেশকে আন্তর্জাতিক মাপে ধরে রেখেছিলেন। এইটা অনেক গুরুত্বপূর্ণ একটা ব্যাপার। বিশেষ করে এই দেশে, যে দেশে বই বিক্রি করে সচ্ছল জীবনযাপন করা প্রায় অসম্ভব একটা প্রকল্প, সেই দেশে ঐ মাপের একটা প্রকাহসনা সংস্থা লাভজনকভাবে টিকিয়ে রাখা আসলেই বিস্ময়কর একটা সাফল্য। তাও আবার মথাই সন্দেশের মত ফটাফট বিক্রি হবে সেরকম অতি জনপ্রিয় লেখকদের বই প্রকাশ করে নয়, সিরিয়াস ধরনের সব গ্রন্থ প্রকাশ করে! কঠিন কাজ নয় সেটা! না, একজন প্রকাশক তো আর সেই অর্থে তারকা ধরণের লোক হয় না। মহিউদ্দিন আহমেদও সেরকম ছিলেন না নিশ্চয়ই। কিন্তু এই পোড়ার দেশে আলোকের এই একটি ঝর্ণাধারা বহমান রেখেছিলেন যে ব্যক্তিটি, তাঁকে দেশের লোক অবশ্যই মনে রাখবে। আমাদের ইতিহাসে তাঁর নাম নিশ্চয়ই স্মৃত হবে পরম শ্রদ্ধায়। মহিউদ্দিন আহমেদ আপনাকে গভীর শ্রদ্ধাভরে বিদায় জানাই। বিদায় জানাই আবার লোভীর মত এই প্রত্যাশাও করি যে আপনি যেন চিরকাল বেঁচে থাকেন আপনার কীর্তিতে। তিনি নিজেও লিখতেন বটে, কিন্তু তাঁর প্রকাশক পরিচয়টাই মুখ্য। প্রকাশক হিসাবেই তিনি আলো ছড়িয়েছেন। যতটুকুই বিকশিত হয়েছি, আমার সেইটুকু বিকাশে আপনার যে ভূমিকা ছিল, আমার সন্তান ও তাদের সন্তান ও তাদের সন্তানের সন্তানের সন্তানের সন্তানের সন্তানদের বিকাশেও যেন ইউপিএল তার চেয়ে বেশী অবদান রাখতে পারে। শোক করছি আপনার মৃত্যুতে, কিন্তু সত্যি কথা বলি, শোকের চেয়ে যেন এই স্বার্থপর আকাঙ্ক্ষাই যেন আমার মনে বেশী প্রবল হচ্ছে আজ। ইউপিএল যেন টিকে থাকে হাজার বছর তাঁর আপন মহিমায়। বিদায় মহিউদ্দিন আহমেদ।
মুশকিল হচ্ছে আর তো কেউ নেই! আমাকে যখন কেউ বলে একাত্তর টিভিই কেন দেখেন ঘুরে ফিরে, তখন আমার কাছে খুব শক্ত কোন যুক্তি থাকে না। কেবল এইটাই মনে হয়- আর তো কেউ নেই। একাত্তর টিভিকে প্রশংসা না করার কিছু কারণ আছে। বেশ শক্ত কারণই আছে। ওরা বড় বেশী সরকার সমর্থক। এমন সরকার সমর্থক যে মাঝে মাঝেই দেখা যায় যে সরকার ও সরকারই দলের কর্মকাণ্ডকে জাস্টিফাই করতে গিয়ে ওরা সাংবাদিকতার নৈর্ব্যক্তিকটা বা অবজেক্টিভিটি হারিয়ে ফেলে। কাজটা বেশ দক্ষতার সাথেই করে বটে, কিন্তু এইরকম করলে টেলিভিশন চ্যানলের উপর আস্থা তো অনেকটাই কমে যায়। কেননা শেষ পর্যন্ত আপনারা তো একটা নিউজ চ্যানেলই, নিউজ চ্যানেলের কাছে তো একটু অবজেক্টিভিটি প্রত্যাশা করে সকলেই। এটাই কি স্বাভাবিক নয়? কিন্তু সেই সাথে এটাও বলতে হয় যে কিছু কিছু নীতিতে একাত্তর টিভি অন্য সকলের চেয়ে অগ্রসর। এইরকম একটা নীতি হচ্ছে ধর্মনিরপেক্ষতা এবং সাম্প্রদায়িকতা বিরোধী নীতি। সেই প্রথম থেকে শুরু করে গণজাগরণ মঞ্চের সময় এবং তার পরেও নানা সময়ে দেখা গেছে যে সাম্প্রদায়িকতা বিরোধিতার প্রশ্নে একাত্তর টেলিভিশন একদম স্পষ্ট ও অনড় অবস্থান বজায় রেখেছে। এর জন্যে ওদেরকে খানিকটা মূল্যও দিতে হয়েছে। একাত্তর টিভি ও এর প্রেজেন্টারদের বিরুদ্ধে অনলাইনে মৌলবাদী গোষ্ঠী অপপ্রচারে নেমেছে। ওরা একাত্তরকে নাস্তিক মুরতাদদের চ্যানেল হিসাবে চিহ্নিত করে। ফান্ডুরা যখন আপনাকে গালাগালি করতে থাকে তখন তো বুঝাই যায় যে আপনারা ঠিক পথেই আছেন। আরও একটা কথা বলতেই হয়, নারী প্রশ্নেও একাত্তর অনেকের চেয়েই অগ্রসর। সর্বক্ষণ আমি এই চ্যানেল দেখি না, মূলত রাত এগারোটার খবর আর খবরের পর একাত্তর জার্নাল বলে যে অনুষ্ঠানটা হয় সেটা, এইগুলি প্রায় নিয়মিতই দেখি। (একাত্তর জার্নালের মান সম্প্রতি কি খানিকটা কমেছে? আমি ব্যক্তিগতভাবে কাউকে নিন্দা আর কাউকে প্রশংসা করতে চাই না। কিন্তু গত কিছুদিন ধরে সপ্তাহের প্রতিদিন একাত্তর জার্নালের মান একরকম হয় না।) একাত্তর জার্নালে যখন আলোচনা হয় তখন অনুষ্ঠানের সঞ্চালকের কথায় নারী প্রশ্নে ওদের শক্ত নীতির প্রতিফলন ঘটে। নাম না করে পারছি না, মিথিলা ফারজানার কয়েকটা শোতে দেখেছি ভিক্টিম ব্লেইমিং পরিস্থিতিতে তিনি আলোচকদের মুখের উপর স্পষ্ট কথাটি বলে ওদেরকে থামিয়ে দিয়েছেন। ভাল লেগেছে। একাত্তর টিভির নামটার কারণেই তো ওদের প্রতি একটু ভালোবাসা জন্মে যায়। একাত্তর বিষয়টা যদি ওদের অনুষ্ঠানগুলিতে প্রতিফলিত হয় তাইলে সেটা আরেকটু দৃঢ় হয়। কিন্তু আপনার কি কখনো কখনো মনে হয় না যে বাক ও চিন্তার স্বাধীনতা প্রশ্নে একাত্তর টেলিভিশনের কয়েকজন প্রেজেন্টারের ধারনা যেন খানিকটা অস্পষ্ট? আমার মনে হয়েছে। এটা কি ওদের নীতিগত অবস্থান? নাকি অনুষ্ঠানভেদে এইরকম তারতম্য হয়? সবকিছু মিলিয়ে এই নিউজ চ্যানেলটা ভাল। ইন্ডিয়ার এনডিটিভি আমার খুব পছন্দের টেলিভিশন চ্যানেল। বিবিসি তো অতি উন্নতমানের টেলিভিশন চ্যানেল। সেইরকম কোন চ্যানেল তো আমাদের নাই। যেই কয়টা আছে ওদের মধ্যে অন্যদের তুলনায় একাত্তর অনেকটাই অগ্রসর, বলতেই হয়। একাত্তরের গ্রাফিক্স ভাল, হাই ডেফিনিশনে যে চ্যানেলটা সেটার ছবির মান খুবই ভাল। শব্দ ভাল। সেটগুলিও সুন্দর। অনুষ্ঠানের বৈচিত্র্য একটু বাড়াতে পারলে ভাল হতো- এখন যা আছে সেটাও মন্দ না। স্পোর্টস রিপোর্টিং ঠিক আছে, তবে স্পোর্টস রিপোর্ট যারা লেখেন ওরা যদি বিশেষণ ও ক্রিয়া বিশেষণ ব্যবহারের বাহুল্য বর্জন করতে পারতেন আর বাগাড়ম্বর বাদ দিয়ে মুল রিপোর্টটা স্পষ্ট করে বলতে শিখতেন তাইলে মানটাকে ভাল বলতে পারতাম। এইসব বলছি কেন? আজ নাকি একাত্তর টেলিভিশনের প্রতিষ্ঠা বার্ষিকী বা শুভ জন্মদিন। এই উপলক্ষে ওদেরকে একটা অভিনন্দন জানাতে চাই। সেইজন্যেই এতো কথা। একাত্তর টেলিভিশনের সবাইকে শুভেচ্ছা, আপনাদের সাফল্য কামনা করি। উপদেশ দিব? আমার মনে হয় এই উপলক্ষে একজন দর্শক হিসবে উপদেশ দিতেও পারি। দিই। একাত্তর টেলিভিশনে আপনারা যদি শুদ্ধ একাত্তরের প্রতি নিষ্ঠাবান হন, তাইলে অনেক প্রশ্নেই আপনি সরকারের অবস্থানের সমালোচনা করতেন। কেননা দল হিসাবে আওয়ামী লীগ এবং ওদের সরকার, এরা মুক্তিযুদ্ধের মৌলিক আদর্শের সাথে যায় না এমন কাজ মাঝে মাঝেই করেন। ভুল করে বা ঘটনাচক্রে নয়, নীতিগত সিদ্ধান্ত নিয়েই করেন। এই সত্যিটা যদি আপানদের সম্পাদকীয় নীতিতে প্রতিফলন হতো, তাইলে আপনাদের চ্যানেলের নামটাও সার্থক হতো, আর আমরাও আপনাদের প্রশংসা আরও মুক্তকণ্ঠে করতে পারতাম। আর আমাদের আদিবাসী প্রশ্নে যদি নীতিটা ভাল হতো! থাক, সবকিছু মিলিয়েই একাত্তর টিভিকে প্রতিষ্ঠা বার্ষিকী উপলক্ষে শুভেচ্ছা, অভিনন্দন। দীর্ঘজীবী হোক একাত্তর।
এই লেখাটাতে খুব নতুন কোন কথা নাই বটে, কেবল পুরনো যে প্রশ্নটি বারবার শুনতে পাই তার একটা উত্তর দেওয়ার চেষ্টা আছে। কি সেই পুরনো প্রশ্ন? প্রশ্নটা হচ্ছে সারা দুনিয়ার কোটি কোটি পুরুষ ও নারী সবাই নারীবাদ ও নারীবাদীদেরকে কেন অপছন্দ করে বা নারীবাদীদেরকে কেন গালি দেয় বা নারীবাদীদের সাথে ওদের কীসের এতো শত্রুতা। লেখাটা প্রকাশ করেছে ফেমিনিস্ট ফ্যাক্টর। আপনি নিশ্চয়ই ইতিমধ্যে জেনে গেছেন যে ফেমিনিস্ট ফ্যাক্টর হচ্ছে বাংলা ভাষায় প্রকাশিত শীর্ষ নারীবাদী প্রকাশনা। অনলাইন প্রকাশনা। ওরা বলে ওয়েব পোর্টাল। কোন ওয়েব পোর্টালে বা কাগজে প্রকাশিত লেখা শেয়ার করলে আপনার কে পরেন আর কে পড়ছেন না সেটা বুঝতে পারি না। আপনি যদি পড়েন তাইলে কি একটু ইঙ্গিত দিবেন, যে আপনি পড়েছেন? আর যদি ভালো লাগে বা যদি মনে হয় এই নিয়ে আরও লেখা দরকার বা এই নিয়ে আরও জানতে চান, সেটা আজানলে তো মহা আনন্দিত হবো আরকি। আর যদি ভাল না লাগে, যদি মনে হয় যে লেখাটা ট্র্যাশ হয়েছে (আমার ধারনা ট্র্যাশের কাছাকাছিই এইসব লেখার মান।), সেগুলিও জানাতে পারেন। একটু মন খারাপ হতে পারে, কি আর করা। শুনতে তো হবে। সেক্ষেত্রে এওন্তত এইটা ভেবে ভাল লাগবে যে আপনি কেবল যে পাঠই করেছেন তাইই নয়, এটা নিয়ে বিচার বিবেচনাও করেছেন। আপনার মতো গুরুত্বপূর্ণ চরিত্র যদি অধমের মতামত নিয়ে চিন্তা করে, সে তো খুবই আনন্দের কথা। পড়ে জানাবেন।
ভাইসাহেব, আপনি কাঁদেন কেনে? আনন্দে গো ভাইসাব, আনন্দে কেননা আনন্দ হয় কান্নার পূর্বরাগ। আনন্দ কি তবে কান্নার জন্যেই হয় ? হয়। কেননা জল ছাড়া পুলক নেই আর জলের মধ্যে অশ্রু কিনা শুদ্ধতম। তবে যে ব্যাথা পেলে কাঁদো বড়! অথবা শোকে! সে তো তীব্রতম ব্যাথা অথবা বিয়োগ অথবা শোক আনন্দ আড়াল করবে বলে। কি হয় প্রাথনা তবে প্রভু? জগতের সকল স্বত্বা ক্রন্দনমান হোক। আনন্দ হোক
আমার পিতার মুখ। ভদ্রলোক বেশ সুদর্শন ছিলেন। এটা ওঁর যৌবনের শুরুর দিকের ছবি। কোন একটা পরিচয়পত্রে ছিল সম্ভবত ছবিটা। ছবিতে আলপিনের ক্ষত ও স্টেপ্লার পিনের মরিচার দাগ রয়ে গেছে। আমার পিতা গত হয়েছেন ১৯৮৯ সনের ডিসেম্বর মাসে। তখনও তিনি যুবকই ছিলেন বলা যায়। ৫৩ নাকি ৫৪ বছর বয়স হয়েছিল মাত্র।
(১) ৩৫ সপ্তাহের প্রেগনেন্সি মানে বুঝেন? বাংলায় আসন্নপ্রসবা বলতে পারেন। ৩৫ সপ্তাহের গর্ভবতী একজন নারীকে জামিনে না পাঠিয়ে কারাগারে পাঠিয়েছে ঢাকার কোন একজন ম্যাজিস্ট্রেট? নারীটি মাসাধিককাল জেলে থেকেছেন, বন্দী অবস্থাতেই প্রসব করেছেন, তারপর জামিন পেয়েছেন।এই নারীটি কি অপরাধ করেছে বা তাঁর বিরুদ্ধে কি অভিযোগ সেটা তো গুরুত্বপূর্ণ কিছু না। হতে পারে তিনি পৃথিবীর সবচেয়ে ভয়ংকর অপরাধটি করেছেন। ধরে নেন খুন গণহত্যা বা কয়েক টন হেরোইন পাচারের অভিযোগই করেছে তাঁর বিরুদ্ধে। এর চেয়ে বড় আর কি অপরাধ হবে? তবুও তো তাকে কাশিমপুর কারাগারে পাঠানো যায় না। যায়? আইন তো সেটা বলে না। মনে করেন আপনি একজন ম্যাজিস্ট্রেট। আপনার সামনে একজন মহিলাকে হাজির করা হয়েছে, মহিলার বিরুদ্ধে গুরুতর ঐসব অভিযোগ। আপনি দেখলেম আসামিত দিকে। ইয়া ফোলা একটা পেট, আসন্নপ্রসবা নারীর সব চিহ্ন, সব গ্লো ওঁর দেহে ওঁর চেহারায়। আইন আপনাকে বলেছে যে আপনি চাইলে তাকে জামিন দিতে পারেন। আপনি কি করবেন? আপনি ওকে জেলখানায় পাঠিয়ে দিবেন? নাকি জামিন দিয়ে বলবেন যে আপনি তাড়াতাড়ি বাড়ী যান, নিজের যত্ন নিন, গর্ভের শিশুটির যত্ন নিন। মনে রাখবেন, গ্রেফতারের সাথে সাথেই কন্তু বিচার শুরু হয় না। পুলিশ মামলার তদন্ত করবে, বিচার যা করার সেগুলি তো পুলিশ রিপোর্টের পরে হবে। তাইলে এইরকম একজন গর্ভবতীকে আটকে রাখবেন কেন? আর আপনি যদি নিতান্তই আশঙ্কা করেন যে আসামী এক্ষুনি পালিয়ে যেতে পারে বা বেড় হয়ে গিয়ে স্বাক্ষিদেরকে মেরে ফেলতে পারে বা সেরকম কিছু বা অন্য কোন কারণে তাকে আটকে রাখা একান্তই দরকার, তাইলে তাকে জামিন দিবেন না। আমার তো মনে হয় না যে এখানে সেরকম কোন পরিস্থিতি ছিল। একান্ত যদি সেরকম হয়ও, তাইলেও তো তাকে কারাগারে পাঠানোর কথা না। জামিন না দিয়ে তাকে হাসপাতালে আটকে রাখেন। আসামী কারা কর্তৃপক্ষের নিয়ন্ত্রণেই থাকবে, কিন্তু থাকবে হাসপাতালে। এটা তো খুবই স্বাভাবিক ছিল আরকি। এই সময়টা আসন্নপ্রসবা নারীটি না হয় পিজি হাসপাতালেই থাকতেন। এমনিতেও পিজিতে তো আপনারা অনেক আসামীকেই রাখেন। রাখেন না? (২) না, আমি মামলার অভিযোগ বা এই নারীটির অভিযোগ এইসব নিয়ে কিছু বলছি না। গতকাল একাত্তর টেলিভিশনে এসে তিনি তাঁর স্বামী ও শ্বশুর সম্পর্কে গুরুতর সব অভিযোগ করেছেন। সেগুলি অভিযোগ নিয়ে কোন মন্তব্য করবো না। যে শ্বশুরের বিরুদ্ধে তিনি অভিযোগ করছেন তিনি দেশের একজন শীর্ষস্থানীয় আইনজীবী। তাঁকে আমরা চিনি, চিনি একজন ভদ্রলোক ও সজ্জন হিসাবেই। তাই বলে অভিযোগগুলি মিথ্যা সেকথাও বলতে পারি না, আবার সেগুলি যে সত্যি সেটাও নিশ্চিত বলতে পারি না। দুই পক্ষ থেকেই মামলা হয়েছে। মামলার গতিতে মামলা চলবে। সেগুলি নিয়ে আমি কিছু বলছি না। আমার অভিযোগ শুধু এইটাই- ৩৫ সপ্তাহের গর্ভবতী একজন নারী, যাকে বলা যায় আসন্নপ্রসবা একজন নারী, তাঁর সাথে আমাদের বিচার বিভাগ যে আচরণ করেছে সেটা অন্যায়। গুরুতর অন্যায়। এমনিতে মানবিক দিক দিয়ে দেখলে তো অন্যায় বটেই, আইনের চোখেও অন্যায়। আমি ভাবতেই পারি না একজন ম্যাজিস্ট্রেট, যিনি জামিন দেওয়া না দেওয়া সংক্রান্ত আইনের সামান্যতম হলেও ধারনা রাখেন, তিনি কি করে এই বর্বরতাটা করতে পারলেন? এটা কি করে একটা বিচারকের সিদ্ধান্ত হয়! না, বিচারকরা ভুল সিদ্ধান্ত দিতে পারেন। সিদ্ধান্ত গ্রহণে ভুল যে হয় না তা নয়, হতে পারে। কিন্তু এটা কি নিতান্তই একটা ভুল সিদ্ধান্ত? বিচারকরা ভুল সিদ্ধান্ত দিতেও পারেন, সেজন্যে তাদেরকে ব্যক্তিগতভাবে দায়ী করা যায় না। আইনত তারা সুরক্ষিত থাকেন। এই সুরক্ষা দরকার। যে একজন বিচারক ইন গুড ফেইথ যাই সিদ্ধান্ত দিবেন, সেটা যাই হোক, তাঁর জন্যে ব্যক্তিগতভাবে তাঁকে দায়ী করা যাবে না। আপনার কাছে সিদ্ধান্ত ভুল মনে হলে আপনি আপীল করবেন, আপীল কোর্ট বিবেচনা করবে সিদ্ধান্ত ভুল ছিল কি শুদ্ধ ছিল। সিদ্ধান্ত ভুল প্রমাণিত হলে সেটা বাতিল হতে পারে, কিন্তু তাঁর জন্যে ব্যক্তিগতভাবে বিচারকে বা ম্যাজিস্ট্রেটকে দায়ী করা যাবে না। এইটাই আইন, এবং এটা খুবই ভাল আইন, অত্যন্ত প্রয়োজনীয় আইন। এটা ছাড়া বিচার হবে না। (৩) কিন্তু পুরো সুরক্ষাটাই একটা শর্ত সাপেক্ষে, সিদ্ধান্তটা হতে হবে 'ইন গুড ফেইথ' বা সরল বিশ্বাসে গৃহীত সিদ্ধান্ত। একজন আসন্নপ্রসবা নারীকে তাঁর স্বামী বা স্বামীর পরিবারের দায়ের করা একটা মামলায় এইভাবে জামিন না দেওয়া এটা কি আসলেই সরল বিশ্বাসে বা ইন গুড ফেইথ গৃহীত একটা সিদ্ধান্ত? আমি ঘটনা সম্পর্কে না জেনে কোন অভিযোগ করবো না। কোন ম্যাজিস্ট্রেট বা কোন কোর্ট এই সদ্ধান্ত নিয়েছেন সেটাও আমি জানিনা। কিন্তু আমার মনে এই প্রশ্নটা এসেছে, এইটা কি আসলেই একটা 'ইন গুড ফেইথ' গৃহীত সিদ্ধান্ত? ঠিক একইরকম না হলেও ম্যাজিস্ট্রেট সাহেবদের আরও কিছু সিদ্ধান্ত আমাদেরকে অবাক করেছে, হতাশ করেছে। একটা সাম্প্রতিক উদাহরণ হচ্ছে সাংবাদিক রোজিনা ইসলামের বিরুদ্ধে দায়ের করা মামলায় যে জামিনের সিদ্ধান্ত হয়েছে সেটা। জামিন দিবেন কি দিবেন না সেই সিদ্ধান্ত ম্যাজিস্ট্রেট সাহেবই নিবেন। আগেই যেমনটা বলেছি, ম্যাজিস্ট্রেট সাহেবের সেই সিদ্ধান্ত ভুলও হতে পারে। কিন্তু জামনে দিবেন কি দিবেন না সেই সিদ্ধান্ত তো আপনাকে ফটাফট নিতে হবে। কেননা আপনি যদি সপ্তাহখানেক ধরে ভাবনা চিন্তাই কোর্টে থাকেন এই সময়টাতে আসামীর লিবার্টি তো খর্ব হচ্ছে। রোজিনা ইসলামের মামলায় ম্যাজিস্ট্রেট সাহেব জামিন দিবেন কি দিবেন সেই সিদ্ধান্ত নিতে সপ্তাহখানেক ভেবেছেন। ম্যাজিস্ট্রেট সাহেব তো ভেবেচিন্তেই সিদ্ধান্ত নিবেন, সেটা ঠিক আছে। কিন্তু এই ভাবনাটার জন্যে যদি একটা উইকএন্ড জুড়ে করতে হয় সেটা তো একটু বেশীই হয়ে যায়। প্রথমে বললেন জামিন শুনবেন দুদিন পর, দুদিন পড় শুনে টুনে বললেন যে আদেশ দিবেন পরের সপ্তাহে। এইটা তো ঠিক স্বাভাবিক মনে হচ্ছে না আরকি। (৪) এইগুলি বিষয় একটু দেখা দরকার। কেননা বিচার বিভাগের উপর মানুষের তো আস্থা থাকতে হবে। আর আস্থা থাকতে হলে কেবল ন্যায় বিচার হলেই হয় না, ন্যায় বিচারটা বিচারিক প্রক্রিয়ার মধ্যে দৃশ্যমানও হতে হয়। বিচারিক প্রক্রিয়ায় ন্যায়টা যদি দৃশ্যমান হয় তাইলে মানুষ মামলায় হেরে গেলেও জজ সাহেবদেরকে দশ দেয় না বা বিচার ব্যাবস্থার উপর আস্থা হারায় না। আর ন্যায় যদি বিচারিক প্রক্রিয়ায় দৃশ্যমান না হয় তাইলে মামলায় জিতেও লোকে বিচার ব্যাবস্থার উপর আস্থা হারাতে পারে। উদাহরণ দিলাম না। ম্যাজিস্ট্রেট সাহেবরা এমনিতে বিচারক হিসাবে পদমর্যাদায় খুব বড় নন। কিন্তু গুরুত্বের বিচারে উনারা খুবই গুরুত্বপূর্ণ। কেননা সকল ফৌজদারি মামলার প্রাথমিক ধাপ শুরু হয়ে ম্যাজিস্ট্রেট সাহেবদের কোর্ট থেকেই। আর প্রায় সকল ফৌজদারি মামলায়ই মানুষের লিবার্টির প্রশ্ন জড়িত থাকে। আদালত একজন মানুষের শতকোটি টাকা আদায়ের মামলায় ভুল সিদ্ধান্ত দিলে কি হয়? আপীলে গিয়ে সেই ভুলটা ঠিক করা যায়। একটু হয়তো বিলম্ব হয়, কিন্তু থক করা যায়, ক্ষতিটা পুষিয়ে দেওয়া যায়। কিন্তু একজন মানুষ যদি একদিনের জন্যেও আপনার ভুলের জন্যে জেলে থাকেন, ঐ একদিনের লিবার্টি তো আর ফেরত আনা যায় না। যায়? এইজন্যেই জামিনের প্রশ্নটা গুরুত্বপূর্ণ আর ম্যাজিস্ট্রেট সাহেবরা অত্যন্ত গুরুত্বপূর্ণ বিচারক। এই যে জামিন নিয়ে এইরকম সব কাণ্ড হয়, সেগুলি কেন হচ্ছে সেটা কি একটু দেখা দরকার না? প্রয়োজনে ম্যাজিস্ট্রেট সাহেবদেরকে পর্যায়ক্রমে এনে প্রশিক্ষণ দেওয়া, প্রসিকিউটরদেরকে প্রশিক্ষণ দেওয়া এটা সম্ভবত একটা পদক্ষেপ হতে পারে। আরেকটা পদক্ষেপ হতে পারে আসলেই কোন সিদ্ধান্ত 'ইন ব্যাড ফেইথ' নেওয়া হচ্ছে কিনা সেইটা মাঝে মাঝে পরীক্ষা করা। (৫) কিন্তু এইসব কে করবে? কেউ কি করবন?
কেউ কেউ দেখি দলিল দস্তাবেজ নিয়ে বসেছেন, আর কেউ কেউ স্বাক্ষি প্রমাণ। কি? কিসের জন্যে? না, অকর্তনীয় যুক্তি ও অখণ্ডনীয় সাক্ষ্য দিয়ে ওরা প্রমান করেই ছাড়বেন যে পরিমনি মেয়েটা খারাপ। দুইটা নাকি তিনটা বিবাহ করেছে সে। বিবাহের কাবিননামায় মিথ্যা তথ্য দিয়েছে। রাত বারোটার পর ক্লাবে যায়। কিসব পোশাক পরে ফটো তুলেছে! সেই ফটো আবার ফেসবুকে প্রোফাইল পিকচার বানিয়েছে! এইরকম ফটোওয়ালা ফেসবুক পেইজ থেকে কেন মাননীয় প্রধানমন্ত্রীকে আহ্বান করা হলো? এইরকম নানা কিছু। (এইগুলি হচ্ছে ভদ্রগোছের যারা তাঁদের কথা। অভদ্রগুলি যে কিসব বলে সেকথা তো উচ্চারণ করতে পারব না আরকি।) বিষয়টা তো সেরকম কঠিন কিছু না। একজন নারী অভিযোগ করেছেন যে তাঁকে মারধোর করা হয়েছে, ধর্ষণের চেষ্টা হয়েছে, হত্যার চেষ্টা হয়েছে। অভিযোগের তদন্ত হবে, বিচার হবে। ঘটনা সত্যি হলে অভিযুক্তদের সাজা হবে, না হলে নাই। কেউ যদি ইচ্ছা করে জেনেশুনে মিথ্যা মোকদ্দমা করেন সেটার জন্যে তো শাস্তির বিধান আছেই। নারীটি তিনটা বিবাহ করেছে নাকি তিরিশটা বিবাহ করেছে তাতে আপনার কি? তিনটার বেশী বিবাহ করলে সেই নারীকে ধরে চড় মারা জায়েজ আছে? কাবিননামায় তিনি তথ্য ঠিক দিয়েছেন না ভুল তাতে কি আসে যায়? কাবিননামায় তথ্য ভুল হলে তাঁকে মেরে ফ্লোরে ফলে দেওয়া জায়জ আছে? রাত বারোটায় বা তারপর ক্লাবে গলে কি হয়? তাঁকে ধর্ষণ করা জায়েজ হয়? আচ্ছা সবচেয়ে খারাপটাই ধরেন- একজন নারী যদি একাধিক পুরুষের সাথে প্রেম করেন বা একাধিক পুরুষের সাথে শারীরিক সম্পর্ক করেন বা তিনি যদি মদ্যপান করেন তাইলে তিনি সকলের ভোগ্য হয়ে যান? তাঁকে আপনি দুশ্চরিত্রা মনে করতে পারেন, আপনার ইচ্ছা আপনার মতামত। কিন্তু তাঁকে মারধোর করা বা ধর্ষণ করা জায়েজ? হুমায়ুন স্যারের কথা মনে পড়ছে। একদিন শাহবাগের ঐখানে, পিজির নীচে যেখানে তিনি আড্ডা দিতেন, সন্ধ্যার সময় স্যার বসে আছেন। তাঁকে ঘিরে বেশ কিছু তরুণ। সেখানে একজন সাবেক ছাত্র নেতাও ছিল, সে খুব রসিয়ে রসিয়ে একজন নারী নেত্রী সম্পর্কে বলছিল যে তিনি নাকি অমুকের সাথে শুয়েছেন, তমুকের কাছে গেছেন ইত্যাদি। হুমায়ুন আজাদ স্যার আলোচনাটা এড়াতে চাইলেন, কিন্তু ছাত্রনেতা নাছোড়বান্দা। বিরক্ত হয়ে স্যার বললেন, তিন যেখানে ইচ্ছা সেখানে যাবেন তাতে তোমার কি অসুবিধা হে? তিনি কি তোমার কোন প্রত্যঙ্গ ব্যবহার করতে চেয়েছেন? এইটা হচ্ছে কথা। একজন নারী ব্যক্তিগত জীবনে কি করবেন না করবেন সেটা তাঁর ইচ্ছা। আপনার কি? তিনি কি আপনার কোন প্রত্যঙ্গ আহ্বান করেছেন? তাইলে আপনারা নারীটিকে নিয়ে এইসব কথা কেন বলছেন? কেন প্রশ্ন করছেন যে তিনি রাত বারোটার পর ক্লাবে কেন গেছেন ইত্যাদি? কেন প্রমাণ করতে চাইছেন যে নারীটি দুশ্চরিত্রা ইত্যাদি? আপনার যে কারণে এইসব কথা বলেন আর এইসব কাজ করেন সেটার একটা নাম আছে- ইংরেজিতে এটাকে বলে মিসোজিনি বাঙলা করলে হবে নারীবিদ্বেষ বা নারীর প্রতি হিংসা। এখন তো ফেসবুক একটা সমাজ হয়েছে। এখানে আমি যখন কাউকে দেখি মিসোজিনি প্রকাশ করছেন তার সাথে ফেসবুকিয় সমাজে আমি একসাথে থাকতে চাই না। আপনাদেরকে চিনে রাখি আর আপনারা কেউ যদি আমাকে ফেসবুকে যুক্ত করে থাকেন আপনাদের লিস্টি থেকে নিজের নামটা কেটে নিই। খুবই সহজ সমীকরণ। আপনি নারী পুরুষ যেইই হন, আপনার রাজনৈতিক মতামত যাইই হোক, আপনি যে দলেরই সদস্য হন না কেন কিংবা আপনি বাঙালী বা আদিবাসী যাই হোক আপনার জাতিগত পরিচয়- মিসোজিনি দেখতে চাই না, মিসোজিনি সহ্য করবো না। এই নিয়ে আপনাদের সাথে তর্কও করতে চাই না। আর এইটা যদি আপনি বুঝে থাকেন, তাইলে তো আপনার কাছে থেকে দূরে থাকাটা আরও জরুরী হয়ে যায়। কেননা তাতে কেবল প্রতিভাত হয়ে যা আপনার মাথা এতোটাই লিঙ্গপ্রভাবিত যে আপনি বুঝতেও পারছেন না যে আপনি যেটা করছেন সেটা অন্যায়। না, আমি আপনার বন্ধুতালিকায় না থাকলে আপনার নরকগমন নিশ্চিত হবে না। আপনি বেশ ভালোই থাকবেন। আমার ফেসবুক পোস্টগুলি যেহেতু সকলের জন্যে উম্মুক্ত, চাইলে সেগুলি দেখতেও পারবেন। সুতরাং আপনার বিশেষ ক্ষতিবৃদ্ধি হবে না। কেবল আমার একটু ইয়ে হবে যে না, নারীবিদ্বেষী একজনের তালিকা থেকে বের হয়ে এসেছি। আপনাদের দুই একজনকে দেখলাম আবার কটু কথা বলে কিঞ্চিৎ নিন্দাও করেছেন। করুন, সেটা আপনার ইচ্ছা, সে নিয়ে আমি কোন উচ্চবাচ্য করব না। আর অধিক কিছু বললাম না।
"... এই-সব মূঢ় ম্লান মূক মুখে দিতে হবে ভাষা — এই-সব শ্রান্ত শুষ্ক ভগ্ন বুকে ধ্বনিয়া তুলিতে হবে আশা — ডাকিয়া বলিতে হবে — মুহূর্ত তুলিয়া শির একত্র দাঁড়াও দেখি সবে, যার ভয়ে তুমি ভীত সে অন্যায় ভীরু তোমা চেয়ে, যখনি জাগিবে তুমি তখনি সে পলাইবে ধেয়ে ; যখনি দাঁড়াবে তুমি সম্মুখে তাহার, তখনি সে পথকুক্কুরের মতো সংকোচে সত্রাসে যাবে মিশে ; দেবতা বিমুখ তারে, কেহ নাহি সহায় তাহার, মুখে করে আস্ফালন, জানে সে হীনতা আপনার মনে মনে।" হঠাৎ রবীন্দ্রনাথ? তাও আবার বর্ষা নয়, আষাঢ় নয়, চিত্রা থেকে এবার ফিরাও মোরে? কারণ আছে। বলছি। গতকাল সন্ধ্যায় টেলিভিশনে এসেছেন মুক্তিযুদ্ধ বিষয়ক মন্ত্রী, উনার মন্ত্রণালয় বিষয়ক সংসদীয় স্থায়ী কমিটির সদস্য কাজী ফিরোজ রশিদ, মুক্তিযোদ্ধা সুলতানা কামাল আর কে একজন। আলোচনা হবে কি নিয়ে? ঐ যে সংসদীয় স্থায়ী কমিটি প্রস্তাব করেছিল যে নারী ইউএনও বা জেলা প্রশাসককে মুক্তিযোদ্ধাদের দেওয়া বিদায়ই গার্ড অব অনারে থাকতে দেওয়া হবে না সেটা নিয়ে। ভাল কথা শুনতে বসেছি। শুনতে বসেছি। ও মা দেখি যে কাজী ফিরোজ রশিদ এমপি এবং মন্ত্রী সাহেব বলেন কিনা, না না না, এইরকম কোন প্রস্তাবই ছিল না। এমনিই অন্য প্রস্তাব ছিল, গার্ড অব অনার দিনে করবে না রাতে করবে ইউএনও বা ডিসি না থাকলে কি হবে ইত্যাদি ইত্যাদি ইত্যাদি। মন্ত্রী সাহেব বেশ দৃঢ় কণ্ঠে বললেন যে না, প্রশ্নই আসে না। লিঙ্গ বৈষম্য আমাদের সংবিধান বিরোধী, বেআইনি। এইসব প্রস্তাব হতেই পারে না, কভি নেহি। ব্যাস। তাইলে তো আর আলোচনার কিছু নাই। পুরা টক শো গেল জলে। তখন আমার এই কবিতাটা মনে পরেছে, যখনই দাঁড়াবে তুমি সম্মুখে তাহার, তখনই সে পথকুক্কুরের মতো সঙ্কোচে সত্রাসে যাবে মিশে। আমার বন্ধ খন্দকার আরিফুল আলম কি সুন্দর গলা কাঁপিয়ে, একটু সুর করে দৃপ্ত উচ্চারণে আমাদের কলেজের মাঠে হাঁটতে হাঁটতে এই কবিতাটা আবৃত্তি করতো। আহা। রাঙ্গামাটি কলেজের মাঠ, এক পাশে কৃষ্ণচূড়া আগুন জ্বালিয়ে রেখেছে আকাশময়। আর সেই কৃষ্ণচূড়ার নিচ দিয়ে মাথাভর্তি ঢেউ খেলানো ঝাঁকড়া চুল দুলিয়ে শখের গোঁফ ঝুলানো এক কিশোর খোলা গলায় জোরে জোরে এবার ফিরাও মোরে আবৃত্তি করতে করতে হেঁটে ক্যান্টিনের দিকে যাচ্ছে। ওকে ঘিরে হাঁটছে আরও এক ঝাঁক ছেলেমেয়ে। সে যে কি মধুর দৃশ্য ছিল! ঐটা মনে রাখবেন, "যখনি দাঁড়াবে তুমি সম্মুখে তাহার, তখনি সে পথকুক্কুরের মতো সংকোচে সত্রাসে যাবে মিশে"। দাঁড়াতে হয়। জাগো নারী জাগো বহ্নিশিখা।
গ্লোব বায়োটেকের বঙ্গভ্যাক্স নিয়ে এক বিচিত্র অনুভূতি হচ্ছে। প্রথম অনুভূতি যেটা, বাংলাদেশ থেকে একটা টিকা উদ্ভাবন হবে, একটা দিশী কোম্পানি টিকা বানিয়ে কোটি মানুষকে সুরক্ষা দিবে আবার সেই সাথে দুনিয়া জুড়ে সেই টিকা বিক্রি করে বিপুল অর্থ উপার্জন করবে এইসব ভেবে খুবই উত্তেজত লাগে। যেদিন এটা হবে গর্বে বক্ষ ফুটখানেক স্ফীত হয়ে যাবে নিশ্চয়ই। সে একটা প্রবল আবেগময় অনুভূতি হবে। সেই কথা ভাবলে বেশ ভাল লাগে এবং স্বভাবতই প্রত্যাশা করি যে বঙ্গভ্যাক্স টিকার অনুমোদন দ্রুত যেন দেওয়া যায়। কিন্তু সেই সাথে আবার এইটাও চিন্তা করি যে টিকা ব্যাপারটা তো মানুষের উপর প্রয়োগ করা হবে। মানুষের দেহে প্রয়োগের আগে এইটা ভালমত পরীক্ষা নিরীক্ষা করে নিরাপত্তার দিকটা নিশ্চিত হয়ে নিতে হবে না? গ্লোব বায়োটেকের লোকজন টেলিভিশনে আসেন, জোর গলায় দাবী করতে থাকেন ওদেরকে যেন এক্ষুনি মানুষের দেহে এই টিকাটি প্রয়োগ করার অনুমতি দেওয়া হয়। কিন্তু টিকাটি মানুষের দেহে প্রয়োগ করা নিরাপদ হবে কিনা সেটা কি করে নিশ্চিত হওয়া যাবে? গ্লোবের লোকজন ওষুধটা কয়েকটা ইঁদুরের উপর প্রয়োগ করে দেখেছেন, ফল ভাল পেয়েছেন, সে তো চমৎকার সূচনা। কিন্তু সেটা থেকে কি উপসংহারে পৌঁছানো যায়? আমরা যারা এইরকম নয়া ওষুধ বা নয়া টিকা আবিষ্কার, পরীক্ষা ও সেসবের প্রয়োগ ইত্যাদির বিজ্ঞানটা সম্পর্কে সম্যক ওয়াকেফহাল নই, আমাদের জন্যে এই নিয়ে মন্তব্য করা কঠিন। এইসব বিষয় যারা জানেন তারা হয়তো টিকাটির প্রস্তুত প্রক্রিয়া উপাদান ইত্যাদি দেখে সাথে ইঁদুরের উপর প্রয়োগের ফলাফল দেখে মতামত দিতে পারেন। কিন্তু আমি আপনি আমরা তো চট করে এই ব্যাপারটা বলতে পারব না। আমরা কেবল সংবাদপত্র পড়ে দেখি যে সব ওষুধ সব টিকা নানা ধাপে নানা পরীক্ষার ভিতর দিয়ে যায়, তারপর চূড়ান্ত পরীক্ষা হয় মানুষের দেহে। প্রথমে সীমিত সংখ্যক মানুষের উপর, তারপর বেশী মানুষের উপর। আমি তো চাইব যে আমাদের দেশের মানুষের দেহে প্রয়োগের আগে টিকাটি সম্ভাব্য সকল পদ্ধতিতে পরীক্ষা করে নিশ্চিত হয়ে নেয়া উচিৎ যে এটি মানুষের শরীরে প্রয়োগ করলে কোন ক্ষতির সম্ভাবনা নাই। সেটা বানরের বা বানর জাতীয় প্রাণীর দেহে প্রয়োগ করেই হোক বা অন্য কোন পদ্ধতিতেই হোক। এইটা নিশ্চিত না হলে কেন টিকাটা মানুষের শরীরে পরীক্ষার জন্যে প্রয়োগ করবেন? দেরি হবে বলছেন, তাইলে এর মধ্যে সেইসব পরীক্ষা আপনারা করিয়ে নিলেন না কেন? গ্লোব বায়োটেকের বিজ্ঞানীরা নিশ্চয়ই জানেন কি কি সব পরীক্ষা করতে হয়। গ্লোব বায়োটেকের লোকজন যারা টেলিভিশনে আসেন ওদের কথা, ভাষা এবং ভঙ্গি দেখে একটু অস্বস্তি লাগে। ওদের ভাবটা এরকম, যেন ওদেরকে এক্ষুনি ওদের এই টিকাটার অনুমোদন দিয়ে দেওয়া হয়, এক্ষুনি যেন এটা মানুষের দেহে প্রয়োগ করতে দেওয়া হয়। এটা তো ঠিক না আরকি। বিবেচনাটা রাজনৈতিক হওয়া উচিৎ নয়, বিবেচনাটা হবে বৈজ্ঞানিক আর সেই বিবেচনায় সবচেয়ে গুরুত্বপূর্ণ দিকটা হচ্ছে মানুষের নিরাপত্তা।
মুক্তিযোদ্ধাদের শেষ বিদায়ে গার্ড অব অনার দিতে কোন নারী কর্মকর্তা উপস্থিত থাকতে পারবেন না এইরকম সুপারিশ যারা দিয়েছেন এরা তো বাংলাদেশ আওয়ামী লীগের নমনেশনে নির্বাচিত সংসদ সদস্য। এইসব 'মাননীয়' সংসদ সদস্যরা যখন সংসদীয় কমিটিতে বসে এইসব সিদ্ধান্ত, পরামর্শ ইত্যাদি দিয়ে থাকেন সেগুলি তো দলীয় আদর্শ ও নীতির সাথে সঙ্গতিপূর্ণ হতে হয়। (আমাদের পছন্দ নয় যদিও, তবুও) সংবিধানে একটা বিধানও আছে এটা নিশ্চিত করার জন্যে- সংবিধানের ৭০ অনুচ্ছেদ। টেকনিক্যালি সংসদীয় কমিটির এই সুপারিশের ক্ষেত্রে এই অনুচ্ছেদের হয়তো প্রয়োগ হবে না, কিন্তু সংবিধানের মৌলিক চেতনা তো ঐটাই, যে একজন সংসদ সদস্য তাঁর দলের নীতির বিপক্ষে কাজ করবেন না। আর সংবিধানের ধারা উপধারা বাদ দেন। এমনিতে নৈতিক ইয়েটা কি? আপনি একটা দলের হয়ে যখন সংসদ সদস্য নির্বাচিত হবেন তখন হয় সেই দলের নীতিকেই ধারণ করবেন, সেই অনুযায়ী কাজ করবে। দলের নীতি যদি পছন্দ না হয়, নাও হতে পারে সেটা গর্হিত কোন অপরাধ না, তাইলে সেই দল ত্যাগ করবেন। এইটা তো খুব জটিল কোন কথা না। তাইলে এই যে এমপি সাহেবেরা সংসদীয় কমিটিতে বসে সুপারিশ পাঠালেন যে মুক্তিযোদ্ধাদের শেষ বিদায়ের সময় জাতির পক্ষ থেকে যে গার্ড অব অনারটি প্রদান করা হয় সেখানে কোন নারী কর্মকর্তা উপস্থিত থাকতে পারবেন না, এটা কি বাংলাদেশ আওয়ামী লীগের দলীয় নীতিগত সিদ্ধান্ত? এটা একটু স্পষ্ট হওয়া দরকার- আওয়ামী লীগ দল কি নীতিগতভাবে এই সিদ্ধান্ত নিয়েছে? এই সুপারিশ কি আওয়ামী লীগের নীতিগত অবস্থানের সাথে সঙ্গতিপুর্ন? এটা স্পষ্ট হওয়া দরকার। আপনারা যারা প্রেসের লোকজন আছেন, আপনারা কি মেহেরবানী করে আওয়ামী লীগ দলের নীতিনির্ধারক ধরনের লোকজনকে জিজ্ঞাসা করবেন? আর যদি এটা আওয়ামী লীগের নীতিগত অবস্থানের সাথে সঙ্গতিপূর্ণ না হয় তাইলে এইসব এমপি সাহেবদের বিরুদ্ধে কি ব্যবস্থা নিচ্ছেন উনারা? এই সুপারিশটা একটা মন্দ সুপারিশ- খুবই হীন পশ্চাৎপদ বাজে সুপারিশ। গার্ড অব অনারে নারীরা থাকতে পারবে না কেন? দেশটা কি ব্যাটাছেলেদের বাপের দেশ? নারীদের দেশ না? এই দেশের জন্মে পুরুষের সাথে নারীদের রক্তও ঝরেছে, এই দেশের প্রতিটা কাজে প্রতিটা পদক্ষেপে নারীর অংশ গ্রহণের অধিকার আছে। মেহেরবানী করে ধর্মীয় ফালতু বাত তুলে জল ঘোলা করার চেষ্টা করবেন না, গার্ড অব অনার কোন ধর্মীয় অনুষ্ঠান না- মুসলমান মুক্তিযোদ্ধার যেমন গার্ড অব অনার হয়, হিন্দু মুক্তিযোদ্ধারও গার্ড অব অনার হয়। গার্ড অব অনার এটা নিধর্মীয় আচার। এমপি সাহেবদেরকে তো কটু কথা বলতে পারি না, উনারা তো 'মাননীয়'। মনে একটা কথা এসেছিল, মনেই রেখে দিলাম। 
(১) পরিমনিকে শারীরিকভাবে আঘাত করা হয়েছে, ধর্ষণের চেষ্টা করা হয়েছে, অকথ্য ভাষায় গালাগালি করা হয়েছে। কি ভাষায় গালাগালি করেছে ঐ লোকটা পরিমনিকে? পরিমনি সেইসব কথা উচ্চারণ করতে পারেননি, কেঁদেছেন অঝোরে। আমি অনুমান করতে পারি কিসব শব্দ লোকটি ব্যবহার করেছে গালাগালি করতে গিয়ে। আপনি জানেন না? আপনি জানেন না নারীকে পুরুষরা কি বলে গালি দেয়? আমরা সকলেই জানি। শারীরিকভাবে প্রহার করার চেয়ে ঐসব গালি ভয়ংকর। শারীরিকভাবে আঘাতপ্রাপ্ত, লাঞ্ছিত অপমানিত পরিমনি গভীর রাতে গেছেন বনানী থানায়। যদি একজন নারী হয়ে থাকেন তাইলে হয়তো পুরোটা অনুমান করতে পারবেন সেই সময় পরিমনির মনের অবস্থা কি ছিল। একজন পুরুষের পক্ষে পুরোটা অনুমান করা সম্ভব হবে না। বনানী থানা কি করেছে? ওসি সাহেব নাই। কাল সকালে আসেন। কেন? ঐ সময় বনানী থানার ওসি সাহেব থানায় থাকবেন না সে তো অস্বাভাবিক কিছু না। কিন্তু থানায় কি একজন সাবইন্সপেক্টর ছিল না? একজন কনস্টেবলও কি ছিল না? ঐ সাহেবরা কেউ অভিযোগটা লিখে রাখলেন না কেন? ঐ সাহেবরা কেউ একজন সাথে সাথে ঘটনাস্থলে গেলেন না কেন? সাথে সাথে কয়েকজন পুলিশ কেন মুল অভিযুক্ত সেই ব্যক্তিকে গ্রেফতারের চেষ্টা করলেন না? যে কোন মামলায়ই ঘটনার পড় যত দ্রুত সম্ভব অভিযোগ করতে হয়। পরিমনি তো সশরীরে থানায় গেছেন। টাইপ করা এফআইআর হয়তো নিয়ে যাননি, কিন্তু তিনি যে অভিযোগটা নিয়ে গেছেন সেটা কেউ একজন হাতে লিখে রাখবেন না কেন? (২) পরিমনি বাড়ি ফিরে গেছেন। পরদিন কি তারও একদিন পর পরিমনি তাঁর সাথে ঘটনা শিল্পী সমিতির নেতাদের কাছে বলেছেন। অনুরোধ করেছেন যে বিচার পাওয়ার জন্যে ওড়া তাঁকে সহায়তা করেন। প্রথম আলোতে শিল্পী সমিতির একজন নেতার নামও উল্লেখ করেছে- জায়েদ খান নামের একজন হিরো। সেই হিরো মিয়া আর অন্যান্য নেতারা নাকি তাঁকে পরামর্শ দিয়েছেন, তুমি একটা মেয়েমানুষ, চেপে যাও, এইসব কথা নিয়ে ঘাটাঘাটি করার দরকার নাই। এইসকম সহি পরামর্শ নাকি তাঁকে আরও বেশ কয়েকজন দিয়েছেন। পরিমনি যখন সাংবাদিক সম্মেলন করে তাঁর লাঞ্ছনার কথা সবাইকে জানিয়েছেন তাঁর পরেই কেবল দেখা গেল যে খানিকটা তৎপরতা শুরু হয়েছে। পরিমনি সাংবাদিক সম্মেলন করে ঘটনার কথা জানিয়েছেন, টেলিভিশনে এসে ঘটনার কথা বলেছেন। ফেসবুকে পোস্ট দিয়ে মাননীয় প্রধানমন্ত্রীকে মা ডেকে তাঁর কাছে বিচার চেয়েছেন। আজ নাকি মামলা হয়েছে সাভার থানায়। একটু আগে খবর পেলাম মুল আসামী নাসিরুদ্দিনকে পুলিশ গ্রেফতার করেছে ওর বাড়ি থেকে। সেখানে আরেকজন আসামীকেও পাওয়া গেছে, ওর নাম অমি। গ্রেফতার করেছে গোয়েন্দা পুলিশের লোকেরা। আমরা আশা করতে চাই যে এই ঘটনার বিচার হবে। আমরা আশা করতে চাই যে দেশের 'ভদ্রসমাজ' পরিমনির পাশে দাঁড়াবেন। কেননা আপনাদের সমর্থন সংহতি ও সহানুভূতি পরিমনির জন্যে প্রয়োজন। একজন নির্যাতিতা নারী যখন বিচারের প্রত্যাশায় বিচার ব্যাবস্থার দ্বারস্থ হয়, সে যেন একটা অসম লড়াইয়ের সূচনা। এই লড়াইয়ে একটি মাত্র নারীকে লড়তে হয় বিশাল বিপুল প্রবল প্রতিপত্তিসম্পন্ন পিতৃতন্ত্রের বিরুদ্ধে। দেশের পুলিশ ব্যবস্থা, আইন আদালত উকিল সরকার সবকিছুই নারীটির বিপক্ষে। নারীকে লড়তে হয় একা। সেই লড়াইয়ে আপনারা 'ভদ্রসমাজ' যদি নারীটির পাশে না থাকেন, তাইলে নারীটি পক্ষে জেতা সম্ভব হয় না। তিনি যেইই হন। (৩) কিন্তু খুব বেশী আশাবাদী হবেন না। এই যে 'ভদ্রসমাজ' বলছি, এই ভদ্রসমাজটি হচ্ছে পুরুষ সমাজ। কেবল যে পুরুষ সমাজ তাইই না, এটি হচ্ছে একটি পুরুষতান্ত্রিক সমাজ, চূড়ান্ত প্রতিক্রিয়াশীল পুরুষতান্ত্রিক পুরুষ সমাজ। এই ভদ্রসমাজে নারী কখনোই একজন পুর্নাঙ্গ মানুষ হিসাবে বিবেচিত হয় না। এই ভদ্রসমাজের চোখে নারী হচ্ছে দুই ভাগে বিভক্ত। যেসকল নারী পুরুষের অনুগত, পুরুষতান্ত্রিক সমাজের নিয়ম মেনে নিজেদেরকে ঊনমামানুষ মেনে নিয়ে অধস্তন অবস্থানেই বিরাজ করেন ওরা হচ্ছে মায়ের জাত, আর যারা পুরুষতন্ত্রের বিধান মানবে না ওরা হচ্ছে বাজে মেয়েমানুষ। একটু অপেক্ষা করুন, দেখবেন যে পুরুষটি পরিমনির সাথে অত্যাচার করেছে ওর পক্ষে আর ও সহচরদের পক্ষে বিপুল সংখ্যক ভদ্রসমাজের নাগরিকরা দাঁড়িয়ে যাবেন। ওরা নানাভাবে আপনাকে প্রমাণ করে দিবে যে লোকটি নিতান্তই ভাল মানুষ, সে কোন মন্দ কাজ করেনি। দেখবেন যে ওরা প্রমাণ করে ছাড়বে যে পরিমনি একজন অতি মন্দ চরিত্রের রমণী। ওর সাথে যেরকম ব্যবহার করা হয়েছে সেটা খুবই স্বাভাবিক একটা আচরণ। আর যদি কোন অন্যায় ওর সাথে হয়েও থাকে সেটার জন্যেও দায়ী হচ্ছে পরিমনি নিজেই। শুধু এইখানেই ওরা থেমে থাকবে না। ওরা সকল নারীর জন্যে নসিহত নিয়ে হাজির হবে, হে নারী তুমি অন্দর মহলে যাও। এইটা যে শুধু পুরুষরাই করবে সেটাই কেবল না। শারীরিকভাবে দেখতে নারীর মত কিছু প্রাণীও সেই দলে আছে। ওরা বলবে যে, যে কোন অবস্থাতেই দোষ হচ্ছে নারীটিরই। ঐরকম রাতের বেলা যে ক্লাবে যাবে কেন? শুনতে পাবেন যে পরিমনিকে উদ্দেশ্য করে বলা হবে যে ওকে ধর্ষণ করাই উচিৎ ছিল। (৪) না, আমি যেসব কথা বলছি এগুলি নতুন কোন কথা না। এইসব ঘটনা আপনারা নিজেরাও বহুবার দেখেছেন, এইরকম পরিস্থিতিতে নারী প্রতি কিরকম আচরণ করা হয় সেটা আপনারা সকলেই জানেন। তাইলে সেই একই কথা বারবার কেন বলি? এখন কেন সেই একই কথার পুনরাবৃত্তি করছি? কারণ আমি জানি একদিন এই অবস্থার পরিবর্তন হবে। কিন্তু সেই পরিবর্তনের জন্যে দরকার পরিমনিসহ আমাদের ঘরে ঘরে যে লক্ষ কোটি পরিমনিরা আছেন, আমার মেয়েরা, আমার বন্ধুর মেয়েরা, ওদের বন্ধুরা ওদের বন্ধুরা- এই দেশে বা এই দেশের বাইরে পৃথিবীর সর্বত্র যতো নারীরা আছে, বিশেষ করে তরুণ নারীরা, আপনাদের ঘুরে দাঁড়ানো। সেই একই কথা বারবার করে বলি। এই সমাজ নারীকে পুর্নাঙ্গ মানুষ বিবেচনা করে না। এই সমাজে নারী হচ্ছে ঊনমানুষ। এই সমাজের চোখে জন্মগতভাবেই পুরুষ উত্তম আর নারী অধম। বলি, আর প্রত্যাশা করি যে একদিন লক্ষ্য লক্ষ্য নারী মেরুদণ্ড সোজা করে পুরুষতান্ত্রিক সমাজের চোখে চোখ রেখে মাটিতে পা ঠুকে বলবে যে না, মানি না। মানি না এইসব বিধান, মানিনা এই সমাজ, মানিনা এই নিয়ম। এই দিনটা দেখবো বলেই এই কথাটা বারবার বলি- নারীর সংগ্রাম কেবল একজন পরিমনির বিচারের দাবীতেই যেন থেমে না থাকে, কিছু কল্যাণের দাবী রা রাজনৈতিক ক্ষমতার উচ্ছিষ্ট পাওয়ার দাবীর মধ্যেই যেন সীমিত না থাকে। নারীর সংগ্রাম মানে হচ্ছে নারীর মুক্তির সংগ্রাম। এই সংগ্রামের অনিবার্য পরিণতি হচ্ছে এই সমাজ ভেঙে ফেলা। কেননা পচা গলা সমাজ না ভাঙলে নারীর জন্যে নয়া সমাজ গড়বেন কিভাবে? (৫) পরিমনি একটি লড়াইয়ে নেমেছেন। এটি পরিমনির ব্যক্তিগত লড়াই নয়। এই লড়াইটা বাংলাদেশের প্রতিটি নারীর লড়াই। একজন নারীর বিরুদ্ধে প্রতিটি অন্যায়ই বাংলাদেশের সকল নারীর প্রতি অন্যায়।
(১) কল্পনা চাকমা কে ছিলেন জানেন? কল্পনা চাকমা ছিলেন আমাদের পাহাড়ের একজন আদিবাসী নারী। একদম তরুণ, উনিশ বিশ কি একুশ বছর বয়সী একটা মেয়ে। এই বয়সী একটা মেয়েকে 'মেয়ে' বলেই উল্লেখ করা বিধেয়। তাইলে আমি নারী বলছি কেন? নারী বলছি তার কারণ আছে। এই ছোট ক্ষীণকায়া অতি সাধারণ মেয়েটা, জীবন তাঁকে এমন একতা অবস্থানে দাড় করিয়ে দিয়েছিল যে সে যেন হয়ে উঠেছিল পাহাড়ের সকল নারীর প্রতিচ্ছবি। পাহাড়ের সকল আদিবাসী নারীর সংগ্রামী রূপখানি যেন ছিলেন আমাদের এই ছোট বোনটি- কল্পনা চাকমা। পাহাড়ের আদিবাসী নারীর রূপটা কি? সাধারণভাবে নারীর জীবন হয় দুই ফ্রন্টে দুইটা স্বতন্ত্র লড়াইয়ের সমন্বয়। একটা লড়াই তো হচ্ছে সমাজে বিদ্যমান শ্রেণী বৈষম্যের বিরুদ্ধে চলমান লড়াই। আরেকটা হচ্ছে পিতৃতান্ত্রিক অত্যাচারের বিরুদ্ধে নারীর একান্ত লড়াই। পাহাড়ের সংগ্রামী নারীর জীবনে লড়াইয়ের একতা তৃতীয় ফ্রন্টও আছে- সেটা হচ্ছে আদিবাসীদের প্রতি চলমান জাতিগত নির্যাতন ও জাতিগত বৈষম্যের বিরুদ্ধে লড়াই। এই তিনটা লড়াইয়েই কল্পনা চাকমা অগ্রগামী একজন সংগ্রামী নেতা ছিলেন। হিল উইম্যান ফেডারেশনের কেন্দ্রীয় সাংগঠনিক সম্পাদক ছিলেন কল্পনা চাকমা। কল্পনার জন্ম রাঙ্গামাটি জেলার বাঘাইছড়ি উপজেলার প্রত্যন্ত একটি গ্রামে। ১৯৯৬ সনের ১১ই জুন তারিখে মধ্যরাতে তাঁকে তাঁর গ্রামের বাড়ী থেকে অপহরণ করা হয়। খুবই সাধারণ অস্বচ্ছল একটি পাহাড়ি পরিবারের মেয়ে। কলেজে পড়তেন তখন। নিজের মেধা, যোগ্যতা ও নেতৃত্বের গুণে সংগঠনের সাংগঠনিক সম্পাদক নির্বাচিত হয়েছিলেন। তাঁর অপহরণের খবর সেসময় সাড়া দুনিয়ায় উদ্বেগ ও উৎকণ্ঠা ছড়িয়ে দেয়। অপহরণের অভিযোগ ছিল সামরিক বাহিনীর বিরুদ্ধে, সুনির্দিষ্টভাবে একজন সামরিক কর্মকর্তার নামও বলে আসছে কল্পনার পরিবার। অদ্যাবধি কল্পনা চাকমার অপহরণের কোন বিচার বিচার হয়নি, এমনকি গ্রহণযোগ্য কোন তদন্তও হয়নি অদ্যাবধি। (২) কল্পনা চাকমার কথা যখনই আসে, আমার মনে সবসময়ই একটা অসহায় ব্যর্থতার কথা মনে আসে। অপহরণের সেই রাতে কল্পনা চাকমা চীৎকার করছিলেন, দাদা মরে বাঁচা। কল্পন চাকমার সেই চীৎকার যেন এখনো আপনি শুনতে পাবেন পাহাড়ের সর্বত্র। আমার মনে হয় আমি যেন কল্পনার সেই দাদা যে তাঁর বোনকে তো বাঁচাতে পারেনি, ওর জন্যে ন্যায়বিচারও নিশ্চিত করতে পারেনি। কিন্তু আজকে আমি সেই অসহায়ত্ব ও কান্নার কথা বলতে চাই না। কান্নার কথা বলতে হয় বটে, কিন্তু কান্নার মধ্যে কি হয়, অনেক সময় প্রয়োজনীয় কথাটা হারিয়ে যায়। আজ বরং আমি আপনাদের মনে করিয়ে দিতে চাই যে, এই যে পাহাড়ে সেদিন একজন কল্পনা চাকমাকে অপহরণ করা হয়েছে আর এই যে এতদিন পরেও সেই অপহরণের কোন বিচার হলোনা, এই কথাটা যেন কখনোই কোনদিন ভুলবেন না। বিশেষ করে আমাদের সমতলের শহর নগরের সংখ্যাগরিষ্ঠ বাঙালী তরুণ যুবা ছাত্র যারা আছেন, আপনারা যেন কোনদিনই ভুলবেন না। ভুলবেন না যে এইটা আমাদের সকলের একটা ব্যর্থতা, এই ঘটনা আমাদের সকলের জন্যে একটা কলঙ্ক, এই ঘটনা আমাদের সকলের প্রতি ঘটে যাওয়া একটা অন্যায়। মনে রাখবেন যতদিন পর্যন্ত না কল্পনার চাকমার অপহরণের বিছা না হবে, প্রকৃত অপরাধীদের চেহারা উম্মোচিত না হবে, ততদিন পর্যন্ত এই ঘটনা আমাদের এই প্রিয় মাতৃভূমির কপালে একটা কলঙ্কচিহ্ন হয়ে দৃশ্যমান হয়ে থাকবে। যতদিন পর্যন্ত না আমরা কল্পনা চাকমার অপহরণকারীদের চিহ্নিত করে বিচারের মুখোমুখি করতে পারব, একটি স্বাধীন সার্বভৌম গণতান্ত্রিক রাষ্ট্র বলে বাংলাদেশকে নিয়ে আমরা গর্ব করতে পারব না। মনে রাখবেন, পাহাড়ের 'অসহায়' চাকমা 'উপজাতির' মানুষের প্রতি সহানুভূতি বা মায়া দেখানোর প্রশ্ন এটা নয়- গোটা দেশের মর্যাদার প্রশ্ন এটা, আর সংখ্যাগরিষ্ঠ হিসাবে বাঙালীর দায় মোচনের প্রশ্ন এটা। যে অন্যায় আমরা করেছি, তার প্রতকার আমাদেরকেই করতে হবে। (৩) আর পাহাড়ে তরুণ নারীদেরকে এই সুযোগে একটা কথা বলি। মনে রাখবেন, কল্পনা চাকমার উত্তরাধিকারী আপনারা। লড়াই করা আপনাদের দায়িত্বের একটা অনিবার্য অংশ। কল্পনা চাকমার সংগ্রামটা অব্যাহত রাখা আপনি উত্তরাধিকার হিসাবে পেয়েছেন। না, বন্দুক নিয়ে নেমে পড়তে হবে এমন কোন কথা নাই। সরাই সংগ্রাম গণতান্ত্রিক পন্থায়ও হয়। কিন্তু লড়তে আপনাকে হবেই, কেননা আপনি জন্মেছেন এমন একটা পরিস্থিতে যেখানে নিজের অধিকার আদায়ের জন্যে সংগ্রাম না করে উপায় নেই। সংগ্রামটা কি? পাহাড়ে নারীর সংগ্রাম হচ্ছে ত্রিমুখী সংগ্রাম। একটা তো হচ্ছে জাতিগত অধিকারের সংগ্রাম। পৃথিবীব্যাপী আদিবাসী মানুষের যে সংগ্রাম সেটার একটা অবিচ্ছেদ্য অংশ আপনি। সেই সংগ্রাম থেকে পালিয়ে বাঁচতে পারবেন না। জাতিগত স্বীকৃতি, ভূমির অধিকার, নিজের সংস্কৃতি রক্ষার অধিকার- এই সবকিছুর জন্যেই যে অব্যাহত লড়াই সেটাতে অংশ না নিয়ে থাকতে পারবেন? পারবেন না। সেই সাথে দেশব্যাপী মেহনতি মানুষের মুক্তির লড়াই। দেশব্যাপী এই লড়াইয়েও আপনাকে অংশ নিতে হবে। আরেকটা লড়াই আছে যেটা একান্তই নারীর লড়াই, নারীর সংগ্রাম- সেটা হচ্ছে পুরুষতন্ত্রের বিরুদ্ধে নারীর অধিকারের লড়াই। আমরা যেটাকে নারী অধিকারের সংগ্রাম বলি বা কেউ কেউ নারীবাদ বলে চিহ্নিত করেন যেটাকে- সেই সংগ্রামকে এগিয়ে নিয়ে যাওয়া সেটাও আপনার জীবনসংগ্রামেরই একটা অনিবার্য অংশ। পিতৃতন্ত্র ব্যাপারটা কেবল শহরে বা সমতলে বিদ্যমান এমনটা ভাববেন না। পিতৃতন্ত্র পাহাড়েও বিদ্যমান, আদিবাসী সমাজেও বিদ্যমান। মনে রাখবেন, কল্পনা চাকমা অবিভক্ত হিল উইম্যান কাউন্সিলের নেতা ছিলেন। পিতৃতন্ত্রের বিরুদ্ধে লড়াই সেটা তাঁর সংগ্রামের অবিচ্ছেদ্য অংশ ছিল। (৪) কল্পনার সেই চীৎকার, দাদা মরে বাঁচা, সেটা থেমে যায়নি। আমরা যারা আমাদের বন কল্পনাকে রক্ষা করতে পারিনি বলে অসহায় গ্লানি নিয়ে জীবন যাপন করে যাচ্ছি, আমরা আর কতদিন বেঁচে থাকব জানিনা। ১৯৯৬ থেকে ২০২১ কতো বছর হয়েছে? আমরা তো একটা প্রপার তদন্তই নিশ্চিত করতে পারিনি অদ্যাবধি। কিন্তু যেদিন আমি মরে যাব সেদিন যদি দেখি যে পাহাড়ের চুড়ায় চুড়ায় হাজার কল্পনা চাকমা দৃঢ় পায়ে শক্ত হয়ে দাঁড়িয়ে আছে আদিবাসী হিসাবে, দেশের একজন নাগরিক হিসাবে এবং, সবার উপরে, একজন নারী হিসাবে নিজের অধিকার বুঝে নেওয়ার সংগ্রামে, সেদিন অন্তত এই সান্ত্বনা নিয়ে যেতে পারব যে না, একজন কল্পনা চাকমাকে অপহরণ করা যায়, গুম করে দেওয়া যায়, কিন্তু পাহাড়ের ঘরে ঘরে কল্পনা চাকমারা জন্ম নেয় বারবার।
(১) ঠিক কোন মাপের মূর্খ হলে রাজনীতি বিজ্ঞানের একজন অধ্যাপক নির্দেশ দিতে পারেন যে ছেলেমেয়েরা ডিপার্টমেন্ট নিয়ে ফেসবুকে কিছু লিখতে পারবে না! এই ইয়েটা মাথা থেকে যাচ্ছেই না। এমনিতে মনে হতে পারে ছোট একটা ঘটনা- কিন্তু ঠিকমতো যদি দেখেন তাইলে এইখানেই আপনি দেখতে পাবেন বুদ্ধিবৃত্তিক দিক দিয়ে দেশ কতোটা পিছিয়ে গেছে। মিলিটারির লোকজন এইরকম কথা বলতে পারে। মিলিটারিদেরকে একরকম করে হাঁটতে হয়, একরকম করে দাঁড়াতে হয়, শুতে হয় সবকিছু। মিলিটারির সব সদস্যকে একরকম করেই ভাবতে হয়। নাইলে মিলিটারি আর মিলিটারি থাকে না। এইজন্যে দেখবেন যে ওরা ওদের নিজেদের পাড়ায়- সেনানিবাসে বা ক্যাম্পে- গাছপালাকেও মোজা পরিয়ে একরকম দেখতে বানায়। কিন্তু বিশ্ববিদ্যালয় বা বিশ্ববিদ্যালয়ের একজন অধ্যাপক বা বিশ্ববিদ্যালয়ের একটি বিভাগ এইরকম করে কেন ভাববেন। বিশ্ববিদ্যালয় মানে হচ্ছে জ্ঞানের কেন্দ্র। মনে রাখবেন বিশ্ববিদ্যালয় কিন্তু ইশকুল না বা মাদ্রাসা না বা প্রশিক্ষণ কেন্দ্র না। বিশ্ববিদ্যালয়ে হচ্ছে জ্ঞানের কেন্দ্র- এখানে অধ্যাপকরা জ্ঞান চর্চা করবেন, পড়বেন ভাববেন লিখবেন আর ছাত্রদেরকে সেইসব শেখাবেন। শিক্ষা দিবেন, প্রশিক্ষণ নয়। শিক্ষা আর প্রশিক্ষণের মধ্যে পার্থক্য আছে। একজন অধ্যাপক যত প্রবীণ হতে থাকবেন তাঁর কাছে বিশ্ববিদ্যালয়ের প্রত্যাশা থাকে যে তিনি আরও বেশী বেশী করে জ্ঞানের বিকাশ ঘটাবেন আর কিছু কিছু ছেলেমেয়েদেরকে শেখাবেন। বড় অধ্যাপকরা ক্লাস নিবেন মাঝে মাঝে একটা কি দুইটা, ওরা কেবল পড়বেন ভাববেন লিখবেন আর সাধারণভাবে জ্ঞান চর্চা গবেষণা ইত্যাদিতে কাজ করবেন। আর ছাত্ররা? ওরা পড়তে শিখবে ভাবতে শিখবে। জ্ঞানের যে শাখাটিতে ওরা পড়তে গেছে সেই শাখায় মানুষের এই পর্যন্ত অর্জিত যেসব জ্ঞান আছে সেগুলি খানিকটা আয়ত্ব করতে চেষ্টা করবে। উদ্দেশ্যটা হচ্ছে ওরা যেন পড়তে শিখে। জ্ঞানের একটি শাখায় মৌলিক বিদ্যাগুলি ওদেরকে শেখানো হবে যাতে করে ওরা পরবর্তীতে চাইলে বিশেষায়িত কোন শাখায় অধিক অধ্যয়ন করতে পারে। স্নাতক ডিগ্রী মানে জ্ঞানী হওয়া নয়, জ্ঞানী হওয়ার পথে যাত্রার জন্যে প্রস্তুত হওয়া। (২) এই যে প্রস্তুতি পর্ব, এই পড়বে ছাত্র ছাত্রীরা বড় কলরব করবে। কেননা ওরা জ্ঞানের একটি শাখায় মৌলিক ধারনাগুলি শিখছে, ওদের অনেক কিছুই অজানা থাকবে। অনেক সিদ্ধান্তই ওদের কাছে নতুন। ফলে ওরা নানারকম প্রশ্ন করতে থাকবে। ওরা পূর্বে উপনীত নানা সিদ্ধান্ত নিয়ে হাসি ঠাট্টা করবে, নানা মতামতকে তুড়ি মেরে উড়িয়ে দিতে চেষ্টা করবে। একটি বিশ্ববিদ্যালয়ে ছেলেমেয়েরা যত বেশী প্রশ্ন করবে, যত বেশী প্রতিষ্ঠিত মতামতকে নিয়ে হাসি ঠাট্টা কবে, যত বেশী ওদের অধ্যাপকদেরকে ভুল প্রমাণ করতে চাইবে মনে করবেন যে সেটি তত বেশী ভাল বিশ্ববিদ্যালয়। কেননা প্রশ্ন থেকেই উত্তর আসে। যেখানে কেউ প্রশ্ন করে না সেখানে কোন উত্তর নেই। যেখানে কেউ প্রতিষ্ঠিত মতামতকে চ্যালেঞ্জ করে না সেখানে নতুন সত্য নতুন মতামত নতুন ব্যাখ্যা তৈরি হয় না। ছাত্র ছাত্রীরা তো কম বয়সী, কেউ কেউ জীবনে প্রথম বারের মত মায়ের কল থেকে বেড়িয়েছে বিশাল পৃথিবীতে। সদ্যযৌবনপ্রাপ্ত, প্রাণচঞ্চল। এই যৌবন প্রাণচাঞ্চল্যই তো ওদেরকে কৌতূহলী করে, প্রশ্ন করার অনুপ্রেরণা হয় আর বড় বড় অধ্যাপকদেরকে চ্যালেঞ্জ করার স্পর্ধা দেয়। এই যৌবন এই প্রাণ এইই তো পৃথিবীকে এগিয়ে নিয়ে যায়। যৌবনই তো শৃঙ্খল ভাঙে- শাসনের শৃঙ্খল ইত্যাদি তো ভাঙেই, কুপমন্ডুকতার শৃঙ্খলও যৌবনই ভাঙে। বড় অধ্যাপকরা আমাদেরকে জ্ঞান দেয়, ওরা আমাদেরকে শেখায়, বুড়ো অধ্যাপকরা পূজনীয়, পূজা ওদের প্রাপ্য। কিন্তু বড়ু অধ্যাপকরা প্রাজ্ঞ পণ্ডিতরা কুপমন্ডুকতার শৃঙ্খল ভাঙ্গেন না। সেটা ভাঙে যৌবন। কেননা অধাপক্ব যখন বার্ধক্যে পৌঁছে যান ততদিনে তিনি পৃথিবীর সবকিছু নিয়ে সিদ্ধান্তে পৌঁছে যান- তাঁর আর প্রশ্ন থাকে না। এইজন্যে যৌবনকে কখনো শৃঙ্খলিত করতে নেই। না, বাঙলা ভাষায় উচ্ছৃঙ্খল বলতে যে একটা শব্দ আছে সে আমি জানি। উচ্ছৃঙ্খল হবার প্রবণতা যৌবনের স্বভাব। সেটাকে নেতিবাচক ভেবে যৌবনকে বাধবার চেষ্টা করে সমাজ। এটা ঠিক না। বিশ্ববিদ্যালয়ের ছেলেমেয়েরা একটু উচ্ছৃঙ্খলতা করবে বটে। কিন্তু আমরা যদি রাষ্ট্রের ও সমাজের প্রাণশক্তিটি তরতাজা রাখতে চাই, আমরা যদি চাই পৃথিবী এগিয়ে যাক, আমরা যদি প্রগতি চাই, জ্ঞানের বিকাশ চাই, তাইলে যৌবনের উচ্ছৃঙ্খলতা খানিকটা সহ্য করতে হবে। (৩) কটু কথা দিয়ে লেখা শুরু করেছি। চট্টগ্রাম বিশ্ববিদ্যালয়ের রাজনীতি বিজ্ঞান বিভাগের সভাপতি যে অধ্যাপিকা মহোদয়া, ম্যাডাম আমাকে ক্ষমা করবেন। ক্রোধ ও হতাশা থেকে করু কথা বলেছি, মাফ চাই। একজন অধ্যাপকের মেধা প্রজ্ঞা ও জ্ঞানের প্রসারতা নিয়ে প্রশ্ন করার স্পর্ধা আমার নেই। তথাপি এই অধম সবিনয়ে বলবো, ছেলেমেয়েদেরকে ফেসবুকে বিভাগ সম্পর্কে কোন কিছু পোস্ট করতে নিষেধ করাটা ঠিক হয়নি। লিখুক ওরা যা ইচ্ছা তাই। কি হবে? না হয় বিভাগের শিক্ষকদের সম্পর্কে ওরা কয়েকটা কটু কথা বা বাজে কথাই লিখবে। কি হবে? না হয় বিভাগ সম্পর্কে অনাবশ্যক নিন্দা মন্দ করবে একটু। করুক। তাতে শিক্ষক ও বিভাগের খুব বেশী কিছু ক্ষতি বৃদ্ধি হবে না। কিন্তু ওরা যতই বিভাগ সম্পর্কে আলাপ করবে, কথা বলবে, সমালোচনা করবে, দেখবেন হাজারটা এইসব আজেবাজে কথার মধ্যে থেকেই একদিন একটা চমৎকার কথা বেরিয়ে আসবে জেতা কেবল বিভাগকেই নয়, গোটা বিশ্ববিদ্যালয়কেই এগিয়ে নিয়ে যাবে। সবচেয়ে বড় ব্যাপার যেটা, ছেল্মেয়েদের প্রাণচাঞ্চল্য বজায় থাকবে। প্রাণচাঞ্চল্য বড়ই জরুরী জিনিস। প্রাণচাঞ্চল্য মরে গেলে আপনার ছেলেমেয়েরা পুথিপাথ হয়তো অনেক করবে, কিন্তু বিশ্ববিদ্যালয় থেকে বের হবে একেকটা গাধা হয়ে। জ্ঞানের বিকাশ আর হবে না। প্রাণচাঞ্চল্য ছাড়া যৌবন তো কিছু না, এমনিই একতাল হাড্ডি মানসের প্রাণহীন দেহ। প্রাণহীন দেহের তো জ্ঞান হয় না। ছাত্র ছাত্রীরা অনেক অত্যাচার করে ওদের শিক্ষকদেরকে। শিক্ষকরা সেগুলি প্রশ্রয় দেন। কেন প্রশ্রয় দেন? কারণ হিরের টুকরো খুঁজতে হলে অনেক কয়লা খুঁড়তে হয়, অনেক ধুলামাটি মাখতে হয়। এক মুঠো ধান ধান ফোলানোর জন্যে অনেক কাদামাটি ঘাঁটতে হয়ে চাষিকে। কাদামাটি না ঘাঁটলে শস্য কি করে ফলবে? ছেলেমেয়েদের অবারিত বাক ও চিন্তার স্বাধীনতা নিশ্চিত করতে না পারলে আমাদের ছেলেমেয়েরা গাধারূপে বড় হবে একেকটা, মানুষ আর হবে না। বলুক না ওরা যা খুশী তাই। (৪) স্বাধীনভাবে বড় হবার সুযোগ পেলে তবেই না ছেলেমেয়েরা আপনার চেয়ে জ্ঞানী হবে, আপনার চেয়ে বড় হবে। যে বিশ্ববিদ্যালয়ে এবং যে রাষ্ট্রে তরুণরা বুড়োদেরকে ছাড়িয়ে যেতে পারে না যেটা তো স্থবির অচল বাতিল বিশ্ববিদ্যালয় বাতিল রাষ্ট্র। শৃঙ্খলা ইত্যাদির মধ্যে ছেলেমেয়েরা কখনোই ছাড়িয়ে যেতে পারবে না। সবসময়ই আপনার চেয়ে একটু ঊন থাকবে এবং এইভাবে দেশ পিছিয়ে পড়বে। লিখুক ওরা যা খুশী তাই, বলুক ওরা যা ইচ্ছা তাই। ওদের যৌবন ও প্রাণচাঞ্চল্য অটুট থাক। আখেরে ফল ভাল হবে। নিশ্চিত।
ঢাকা শহর সম্পর্কিত বসবাসের অযোগ্যতা নিয়ে রিপোর্টটা আপনারা দেখেছেন। এই নিয়ে নানাপ্রকার আলোচনা হবে, এই মুহূর্তেও চলছে একটা টেলিভিশনে, থাকেন সেইসব আলোচনা। আমি শুনছি না। স্থপতি ইকবাল হাবীব চীৎকার করে যাচ্ছেন, যেসব কথা তিনি বহু বছর ধরে বলে আসছেন সেইসব কথাই বলছেন। বেচারা আশাবাদি মানুষ, সম্ভবত এখনো আশা করছেন যে কেউ না কেউ তাঁর কথা শুনবে! ইকবাল হাবীব ও তাঁর সাথে আরও যারা এইরকম আছেন, ওদের জন্যে আমার শুভেচ্ছা থাকলো। ভাল লাগতো তাঁরা যদি নগরের এইরকম পচতে থাকার রাজনীতিটাও বলতেন। রাজনীতিটা নিশ্চয়ই তাঁরা জানেন। দেশে গণতন্ত্র না থাকলে নগর সুস্থ হবে না, এই সরল কিন্তু অনিবার্য কথাটা তাঁরা বুঝবেন না সেটা কি করে মানবো? ঢাকা শহর সম্পর্কে আরেকটা তথ্য দিই। বঙ্গবন্ধুর সময় কয়েকটা স্কুল হয়েছিল, এরপর থেকে আজকে পর্যন্ত কম বেশী দুই কোটি মানুষের এই শহরটাতে আর কোন নতুন সরকারই প্রাইমারি স্কুল হয়নি। আবার বলি। সেই বঙ্গবন্ধুর জমানার পর থেকে আজ পর্যন্ত এই ঢাকা শহরে সরকার নতুন করে একটাও প্রাইমারি স্কুল প্রতিষ্ঠা করেনি। কোথায় পেলাম এই তথ্য? বাংলাদেশ ছাত্র ইউনিয়নের কাছ থেকে। ঢাকা শহরে বেশ স্কুল স্কুল উচ্ছেদ হয়ে যাচ্ছিল। সেইসব স্কুলকে রক্ষা করার জন্যে ঢাকা নগরের ছাত্র ইউনিয়নের নেতা কর্মীরা তখন আন্দোলনে নামে। ছাত্র ইউনিয়নের নেতারা তো বুদ্ধিমান ছেলেমেয়ে, ওরা আন্দোলনে নামার আগে এবং আন্দোলনের সময় নানারকম প্রাসংক তথ্য উপাত্ত সংগ্রহ করে নিয়ে তবেই দাবী ইত্যাদি নির্ধারণ করে। সেই আন্দোলনের সময়ই ওদের নেতাদের কাছে শুনেছি এই তথ্য। দুই কোটি মানুষের বসবাস যে শহরে, সেই শহরে রাষ্ট্রের মালিকানায় রাষ্ট্রের পরিচালনায় গত প্রায় পঞ্চাশ বছরে একটা নতুন স্কুল হয়নি। আরও ইন্টারেস্টিং তথ্য কি জানেন? আমাদের দেশের শিক্ষিত মধ্যবিত্ত লোকজনের বেশীরভাগই এই তথ্যটির গুরুত্ব অনুধাবন করেন না। সরকার পাঁচশ নাকি পাঁচ হাজার ইসলামী সংস্কৃতি কেন্দ্র ও মসজিদ বানাচ্ছে। সেটা নিয়ে আমি কিছু বলছি না (বলছি না মানে বক্তব্য নাই সেটা নয়, বলছি না মানে বলছি না আরকি)। কিন্তু দেশের প্রতিটি শিশুকে পাঠদান করার জন্যে পর্যাপ্ত যথাযথ স্কুলের ব্যাবস্থা যদি একটি রাষ্ট্র নিশ্চিত করতে উদ্যোগ না নেয়, প্রতিটা শিশুকে মানসম্পন্ন শিক্ষার আনার আনার উদ্যোগ যে রাষ্ট্রের নেই, সেই রাষ্ট্র যে ঠিক পথে নেই সেকথা আমি অবশ্যই বলব।
চট্টগ্রাম বিশ্ববিদ্যালয়ের রাজনীতি বিজ্ঞান বিভাগের বিভাগের সভাপতি স্বাক্ষরিত যে বিজ্ঞপ্তিতে বিভাগ সম্পর্কে সোশাল মিডিয়ায় কোনো ধরনের মন্তব্য প্রকাশ না করার জন্যে বিভাগের শিক্ষার্থীদের যে নির্দেশনা দেওয়া হয়েছে সেটা বেআইনি তো বটেই, রুচির বিচারে বা সাধারণ জ্ঞান বুদ্ধির বিচারেও একটা অত্যন্ত বাজে নির্দেশিকা। শিক্ষার্থীদের এটা মানার কোন প্রয়োজন নেই। এই নির্দেশনা থেকে বিশ্ববিদ্যালয়টির অন্তত ঐ বিভাগের সামগ্রিক দৈন্য ও হীনতা প্রকাশিত হয় মাত্র। দেখেন বিভাগটা যখন রাজনীতি বিজ্ঞান বিভাগ তখন এই বিভাগের শিক্ষক ও ছাত্ররা যে লিবার্টি বা বাক ও চিন্তার স্বাধীনতা সম্পর্কে জ্ঞাত থাকবেন সেইটাই তো আমরা ধরে নিব। নাকি? রাজনীতি বিজ্ঞান পড়াতে গেছেন যে অধ্যাপকটি তিনি লিবার্টি জানবেন না, গণতন্ত্র জানবেন না বা জন্য স্টুয়ার্ট মিল, ভল্টেয়ার বা এইরকম মনিষীদের কথা জানবেন না সে তো হতে পারে না আরকি। পারে? অকল্পনীয়। আমি তো জানি যে রাজনীতি বিজ্ঞান বিভাগে একটা পেপার থাকে যেখানে ছাত্রদেরকে বাংলাদেশের সংবিধানের বৈশিষ্ট্য ইত্যাদিও পড়ানো হয় আর সেখানে বাক ও চিন্তার স্বাধীনতা কথাটাও থাকে। তাইলে এই বিভাগের সভাপতি কি করে ছাত্রদেরকে নির্দেশ দেয় যে ওরা বিভাগ সম্পর্কে ফেসবুকে কিছু লিখতে পারবে না? কি পাঠ দেওয়া হয় কি পাঠ দেওয়া হয় না সেসবও না হয় বাদ দিলাম। সাধারণ বোধ বুদ্ধি বলেও তো একটা ব্যাপার আছে। নাকি? শিক্ষার্থীরা ফেসবুকে বিভাগ সম্পর্কিত পোস্ট দিলে বিভাগের ভাবমূর্তি আবার ক্ষুণ্ণ হয় কি করে? ধরেন এক ছাত্র লিখল যে বিভাগের পাঠাগারে মানম্পন্ন কোন জার্নাল থাকে না। এতে করে কি বিভাগের ভাবমূর্তি ক্ষুণ্ণ হয়? ভাবমূর্তি যদি ক্ষুণ্ণ হয় তাইলে সেটা হয় বিভাগের কর্মকাণ্ডের জন্যে, সেই কর্মকাণ্ড প্রকাশ করার জন্যে নয়। আমি তো বরং সবিনয়ে বলবো যে এই নির্দেশনাটার জন্যেই চট্টগ্রাম বিশ্ববিদ্যালয়ের রাজনীতি বিজ্ঞান বিভাগের ভাবমূর্তি ক্ষুণ্ণ হয়েছে। মুখে কটু কথা এসেছিল, থাক, সে না হয় নাই বা বললাম। এ এক অদ্ভুত আঁধার যেন আমাদেরকে গ্রাস করে ফেলছে। মানুষের কণ্ঠ রোধ করার জন্যে কত রকমের যে অজুহাত! কথায় কথায় বলে কিনা ভাবমূর্তি নষ্ট হবে। ও ভাই, তথ্য প্রকাশ করলে বা সমালোচনা হলে কখনো কোন প্রতিষ্ঠানের ভাবমূর্তি নষ্ট হয় না। নষ্ট হয় কণ্ঠ রুদ্ধ করলে। রাষ্ট্র বলেন, সরকার বলেন, বিশ্ববিদ্যালয় বলেন বা অন্য যে কোন প্রতিষ্ঠান বলেন- অনিয়ম কিছু না কিছু সবখানেই হতে পারে। সেগুলি চিহ্নিত করা সেটা তো আর অন্যায় নয়। অন্যায় হচ্ছে অনিয়ম বা সমস্যা বা সীমাবদ্ধতাগুলি নিয়ে তথ্য প্রকাশে বাধা দেওয়া। আর এই যে মতামত বা তথ্য ইত্যাদি প্রকাশ করা- সেটা করার অধিকার তো সকলেরই আছে। মানুষ এইসব মতামত নানাভাবে প্রকাশ করে। কেউ বক্তৃতা দিয়ে করে, গেউ গান গেয়ে করে, কেউ খবরের কাগজে লিখে করে বা কেউ কার্টুন এঁকে করে। ফেসবুকে পোস্ট দেওয়া সেও এইরকম একটা প্রকাশের মাধ্যম মাত্র। যে যেভাবেই করুক না কেন, মতামতটা প্রকাশ করার অধিকার সকলেরই আছে। আপনি কেন সেটাতে বাধা দিবেন। কোন অধিকারে? শুধু বিশ্ববিদ্যালয়ের একটা বিভাগের কথাই বা কেন বলছি। রাষ্ট্রের বিভিন্ন পর্যায়েও তো আমরা এইরকম কাণ্ডের বহিঃপ্রকাশ দেখি। সংবাদপত্রের রিপোর্টারকে আটকে রেখে মারধোর করেছে তারপর আবার মামলা করেছে সেটা তো দেখেছি আমরা সকলেই। এরপর আবার বিভিন্ন দায়িত্বশীল লোকজনের মুখে আমরা শুনি যে, গঠনমূলক সমালোচনা ঠিক আছে তবে যা ইচ্ছা তাই নাকি বলা যাবে না। এইগুলি তো একদম ছেঁদো কথা আরকি। বলে কিনা গঠনমূলক সমালোচনা! গঠমূলক সমালোচনা সেটা আবার কি জিনিস ভাই? সেই ছোটবেলা থেকে শুনে আসছি এই কথা, কিন্তু কথাটার অর্থ কি? মানে আমাকে কেউ যদি সমালোচনা ক্রে তাইলে সেটাকে কখন গঠনমূলক বলব? আমার যদি পছন্দ হয় তাইলে গঠনমূলক আর না হলে ভাবমূর্তি ক্ষুণ্ণ! বলেন! আরেকটা বিচিত্র জিনিস দেখলাম, একজন কার্টুনিস্টকে স্ক্যান্ডালাইজ করতে চেষ্টা করছে একজন। কেন? কিশোর নামের এই কার্টুনিস্ট কিছুদিন আগে মাত্র জেলখানা থেকে বের হয়েছে। ওর সাথে যে অন্যায় হয়েছে সেকথা তো আর ইতং বিতং করে বুঝাতে হবে না। এখন কার্টুনিস্টকে নানাভাবে দোষারোপ করার চেষ্টা করছে কিছু লোক। ভাইরে, কার্টুনিস্ট যদি চুরি করে বা খুন করে বা অন্য কোন অপরাধ করে সেঁতা জন্যে পুলিশ তাকে ধরুক, জেলে নিয়ে যাক, বিচার হোক সাজা হোক। কিন্তু এইসব কথা বলে তো তার সাথে যে অন্যায়টা হয়েছে সেটা জাস্টিফাই করা যায় না। যায়? একজন কার্টুনিস্ট যেভাবে তাঁর মতামতটা প্রকাশ করে সেটা অনেকেই পছন্দ করবে না সেটা তো খুবই স্বাভাবিক। বিশেষ করে যাদেরকে নিয়ে কার্টুন আকা হয় ওরা তো সেগুলি মোটেই পছন্দ করবে না। ফ্রান্সের কার্টুন ম্যাগাজিন শারলি এব্দুতে প্রকাশিত কার্টুন নিয়ে কি কাণ্ড হয়েছে সে তো আমরা দেখেছি। দেখিনি? কিন্তু এটা কি ঠিক? মোটেই ঠিক না। মত প্রকাশের একটা মাধ্যম হচ্ছে কার্টুন, কার্টুনে আপনার ছবিকে একটু হাস্যকর তো করা হবেই, সেই সাথে নানারকম ব্যাঙ্গাত্মক অনুষঙ্গ যুক্ত হবে। এটাই এই মাধ্যমের বৈশিষ্ট্য। কার্টুনে একটু অতিরঞ্জনও তো হবে। সেটাও স্বাভাবিক। কেউ একজন আমার কাজ নিয়ে ব্যঙ্গ করে কার্টুন করেছে সেজন্যে তাকে আমি গুলি করে মেরে ফেলব? শোনেন, এইগুলি নিয়ে এতো কথা বলছি আমার বিচারে এটাতে আসলে দেশের যে মূর্তিটি প্রকাশিত হচ্ছে সেটা খুব ভাব ধরার মত মহান কিছু না। একটা গণতান্ত্রিক দেশে এইসব কথা কেউ বলে কি করে? বিশ্ববিদ্যালয়ের ডিপার্টমেন্ট নিয়ে ফেসবুকে কিছু লেখা যাবে না, কার্টুন করা যাবে না, ক্যারিকেচার করা যাবে না। এ ইমেজটা তো পুরা অন্ধকার দেখাচ্ছে- কালিমাময় নিকষ কালো অন্ধকার।
ইসরাইলে সমাজতন্ত্রের জন্যে সংগ্রাম আর নারীবাদ বা নারী অধিকারের আন্দোলন এই দুইটার সূচনা, বিকাশ ও বর্তমান অবস্থা একটা কৌতূহল জাগানিয়া বিষয়। ইসরাইল রাষ্ট্রের জন্মের পর দেশটির সামাজিক ও রাজনৈতিক পরিস্থিতি যা ছিল সেটা তো ঠিক অন্য আর দশটা দেশের মতো নয় আরকি। এরপর যখন ১৯৬৭ সনে ছয় দিনের যুদ্ধে ইসরাইল জিতে গেল তখন তো সেই দেশে জায়নবাদী একটা ইউফোরিয়া শুরু হয়ে গেল, ইসরাইলের ইহুদীদের মধ্যে দেশপ্রেমের নামে উগ্র জাতীয়তাবাদের সকল প্রবণতা, সীমান্ত নিয়ে বিবাদ, আর আরবদের সাথে বৈরিতা এইসব মিলিয়ে পরিস্থিতি কি ছিল সেটা অনুমান করা যায়। সেই পরিস্থিতির মধ্যেই ইসরাইলের নারীদের মধ্যে অগ্রসর একদল নারী অধিকারের আন্দোলন এগিয়ে নিয়ে গিয়েছিলেন। সত্তরের দশকের শুরুতে ইসরাইলে নারীবাদের দ্বিতীয় তরঙ্গ বলে যে আন্দোলনের জোয়ারটা এসেছিল সেটার বিস্তার, অর্জন ও ভূমিকা এইসবের কথা তো আমরা ভাসা ভাসাভাবে জানি। যেহেতু ইসরাইলে নারীবাদী আন্দোলনের ক্ষেত্রে অগ্রণী ভূমিকাটা সমাজতন্ত্রীদের ছিল সেজন্যে কিছু খবর আমরা পেতাম। কিন্তু ইসরাইলের সমাজ তো ঠিক অন্য যে কোন একটা দেশের মত নয়; ওদের নাগরিকদের মধ্যেও যেমন আরব ইহুদী টানাপড়েন আছে, আবার ফিলিস্তিনিদের সাথে সংঘাত সেটাও তো আরেকটা মাত্রা যোগ করে। এইটাই কৌতূহলের বিষয়। এইরকম নানা মাত্রা কাটিয়ে কিভাবে নারীবাদী আন্দোলনের বিকাশ হয় অথবা নারীবাদী আন্দোলনে এইসব পরস্পর বিপরীত মাত্রা স্বার্থ ও আদর্শের প্রভাব কি ছিল- কৌতূহলের বিষয় নয়? আর অগ্রভাগে যেহেতু কমিউনিস্ট ও সমাজতন্ত্রীরাই ছিল, সেজন্যে ওদের কমিউনিস্ট পার্টির বিভক্তি, আদর্শগত সংগ্রাম, বর্তমান অবস্থা সেগুলিও বিস্তারিত জানতে আগ্রহ হয়। আগ্রহ যখন জেগেছে, খানিকটা জেনে তো যাবোই নিশ্চয়ই। আহা, কত কিছু যে জানবার আছে! সে তুলনায় জীবনটা যেন একটু বেশীই ছোট! নয়?
নদীটি সবসময়ই ভাবে সে রূপসী নারীটির কাছে গেছে নদীটি কখনোই জানে না, রূপসী নারীটি ঠিকই জানে নারীই নদী কাছে যায়, নদীটি কখনো যায়না নারীর কাছে
(১) লোকজনকে দেখি হেফাজতে ইসলামের কমিটি নিয়ে খুব আলোচনা করছে। টেলিভিশনেও কয়েকটা টক শো দেখেছি যেখানে ওরা হেফাজতে ইসলামের নয়া কমিটি কেমন হয়েছে, হেফাজতে ইসলাম রাজনৈতিক সংগঠন নাকি সামাজিক সংগঠন এইসব নিয়ে আলোচনা হচ্ছে। এইমাত্র সরকার সমর্থক বলে পরিচত এক চ্যানেলে সংবাদের শিরোনাম শুনলাম, বিতর্কিত লোকজনকেই নিয়েই নাকি হেফাজতে ইসলামের কমিটি গঠিত হয়েছে ইত্যাদি। দেখেশুনে মনে হচ্ছে একদল লোক 'ভাল হেফাজত' আর 'মন্দ হেফাজত' ভাগ করতে চেষ্টা করছেন। আপনার কি এরকম মনে হয়েছে? দেখেন, হেফাজতে ইসলাম একটা হবে কি দুইটা হবে সে তো ওদের নিজেদের ব্যাপার। মানুষের মধ্যে নানারকম মতামত থাকে, নানারকম পছন্দ অপছন্দ থাকে, একই মতামত ও একই পথের দুইজন মানুষও স্ট্র্যাটেজিক প্রশ্নে ভিন্ন ভিন্ন ক্যাম্প গড়তে পারে। আর সংগঠন গঠন করা, মতামত প্রচার করা এইসব তো মানুষের মৌলিক মানবিক অধিকার। আমাদের সংবিধানেও এই অধিকার স্বীকৃত, আর সংবিধানে স্বীকৃত না থাকলেও এই অধিকার প্রতিটা মানুষের আছে- থাকতেই হয়। এই অধিকার না থাকলে সেই দেশ বা সেই সমাজ গণতান্ত্রিক দেশ বা গণতান্ত্রিক সমাজ নয়। হেফাজতে ইসলামের কে নেতা হয়েছে কে হয়নি সেটা নিয়ে আমার উদ্বেগ নেই। আমার আকাঙ্ক্ষা হচ্ছে যে আমার রাষ্ট্র ও আমার সরকার হেফাজত যেসব দাবী নিয়ে মাঠে নামে সেইসব নীতির প্রশ্নে স্পষ্ট করে কথা বলবে- বলবে যে এইসব নীতি আমাদের এই দেশে চলবে না। হেফাজতের তেরো দফা আপনাদের মনে আছে? তেরো দফার একটি দফা ছিল ওদের নেতাকর্মীদের মুক্তি দেওয়া- সেটা তো ভিন্ন, এছাড়া যে বারোটা দফা আছে সেই বারোটা দফার কোনটাই একটা গণতান্ত্রিক সভ্য সমাজে মানা যায় না। দফাগুলি অনেক জায়গায় একটু অস্পষ্ট ইভেসিভ করে দেওয়া বটে, কিন্তু এইগুলি দফা মানা মানে বাঙলা নামের এই দেশটির আত্মহত্যা করা। (২) দুইটা উদাহরণ দিই। হেফাজতের তেরো দফার চার নম্বর দফা হচ্ছে, "ব্যক্তি ও বাকস্বাধীনতার নামে সব বেহায়াপনা, অনাচার, ব্যভিচার, প্রকাশ্যে নারী-পুরুষের অবাধ বিচরণ, মোমবাতি প্রজ্বালনসহ সব বিজাতীয় সংস্কৃতির অনুপ্রবেশ বন্ধ করা।" এইসব কথার মানে কি? স্পষ্টতই এই দাবীটা বাক ও চিন্তার স্বাধীনতার পরিপন্থী, কিন্তু ঈদ আবির প্রতিটা কথাতেই দেখবেন যে সুযোগ আছে নারী পুরুষ সবার জিবনযপনের স্বাধীনতাকে বাধা দেওয়া। ধরেন বেহায়াপনা- বেহায়াপনা মানে কি? মেয়েরা স্কুল কলেজে বিশ্ববিদ্যালয়ে পড়তে যায়, শালওয়ার কামিজ পরে কেউ, কেউ জিনস ফতুয়া পরে, কেউ বোরকা হিজাব এইসবও পরে। জিনস ফতুয়া পরা সেটা কি বেহায়াপনা? শালওয়ার কামিজ? শাড়ী? বা ইসলামিক নিয়ম মেনে বোরকা হিজাব এইসব না পরা? আর নারী পুরুষের প্রকাশে অবাধ বিচরণ? আমরা সুপ্রিম কোর্টে নারী উকিল ও পুরুষ উকিল একসাথে কাজ করি। নারী জজ পুরুষ জজ একসাথে বসে বিচার করে। বিশ্ববিদ্যালয়ে নারী শিক্ষক পুরুষ শিক্ষক, কারখানায় নারী শ্রমিক পুরুষ শ্রমিক, নাটকে সিনেমায় শিল্পের অন্য সকল ক্ষেত্রে, ব্যাংকে সরকারি অফিসে খবরের কাগজে, স্কুলে কলেজে হাসপাতালে মেয়েরা কাজ করে। এইগুলি কি নারী পুরুষের অবাধ বিচরণ নয়? আর মোমবাতি জ্বালানো বা বিজাতীয় সংস্কৃতি সেগুলিই বা বন্ধ করার কি আছে? আর বিজাতীয় সংস্কৃতিই বা কোনটা? কিভাবে সিদ্ধান্ত নিবেন? হেফাজতের মৌলানারা ফতওয়া দিয়ে ঠিক করে দিবে? আর ওদের দাবীর পঞ্চম দফা কি জানেন? "ইসলামবিরোধী নারীনীতি, ধর্মহীন শিক্ষানীতি বাতিল করে শিক্ষার প্রাথমিক স্তর থেকে উচ্চমাধ্যমিক স্তর পর্যন্ত ইসলাম ধর্মীয় শিক্ষাকে বাধ্যতামূলক করা।" অর্থাৎ নারী নীতি ও শিক্ষা নীতি বাদ দিয়ে ওদের পছন্দমতো কায়দায় নারীকে নিয়ন্ত্রণ করতে হবে আর দেশের সব স্কুল কলেজকে মাদ্রাসায় পরিবর্তন করতে হবে? বুঝেন এইবার। কোথায় আমরা লড়ছি নারীর অধিকারের জন্যে আর ওরা কিনা আবদার করেছে উল্টোটা। (৩) ঐ নেতাকর্মীদের মুক্তি চাই সেই দফাটা ছাড়া তেরো দফার বাকি সব দফাই হচ্ছে দুনিয়া জুড়ে মানুষের যেসব স্বীকৃত মৌলিক মানবিক অধিকারগুলি আছে সেইসব অধিকারের বিপক্ষে। আপনি পড়ে দেখবেন, পড়ে একটু ভেবে দেখেন একটা আধুনিক গণতান্ত্রিক রাষ্ট্রে এইসব দাবী কারো পক্ষে মানা বা সমর্থন করা উচিৎ কিনা। সেইখানে কথা বলেন, এইসব বিষয় নিয়ে কথা বলেন। এইসব দাবীর বিরুদ্ধে জনমত তৈরি করেন। লোকে তো সকলে পরেই দেখে না তেরো দফার মধ্যে কি আছে। ওদের প্রতি সহানুভূতিসম্পন্ন লোকজনের সাথে কথা বলে দেখেছি, বলে কিনা, আহা, হুজুর মানুষ, ধর্মীয় চেতনা প্রচার করে, ওদের বিরোধিতা করার কি দরকার। আমি জিজ্ঞাসা করি, আপনার অফিসে নারী কর্মী নাই? আছে তো। ওদেরকে আপনি বুরকা বা হিজাব পরে আসতে বাধ্য করবেন। লোকে জবাব দেয়, না সে কি করে হবে, কে কি পোশাক পড়বে সেটা আমি কি করে নিয়ন্ত্রণ করবো। মিনি ফিনি বা বেশী রিভিলিং কিছু না পরতে হয়তো বলতে পারি, কিন্তু সেরকম তো আমাদের দেশে কেউ করে না। কেউ হিজাব পরলেও আমার বলার কিছু নাই, কেউ না পরলেও নাই। এইরকম আপনি প্রতিটা দাবী ধরে মানুষকে দেখান। কারোয়ান বাজারের এদিকটায় কয়েকজন নারী শীতের সময় পিঠা বানিয়ে বিক্রি করে, চা বানায় কয়েকজন। ওদেরকে গিয়ে জিজ্ঞাসা করেন, না, ওরা হুজুরদের বিরোধিতা করবেন না। হুজুর মানুষ, আলেম ওলামা, আল্লা খোদার কথা বলে, ওদেরকে সবাই সম্মান করবে। কিন্তু ঐ নারীকে যদি বলেন যে আপনি পুরুষের সাথে প্রকাশ্যে অবাধ বিচরণ করেছেন এটা তো ঠিক না, তাইলে তিনি দেখবেন আপনাকে হয়তো চুলার আধ পোড়া লাকড়ি দিয়ে লৌড়ানি দিবে। (৪) মুল কথাটা বলেন। কাকে ওরা আমির বানিয়েছে কাকে নিয়ে কমিটি করেছে সে তো পরের কথা। কমিটি যাকে নিয়েই করুক কথা তো ওরা ঐটাই বলবে। নাকি? মৌলানা রুহি নামে ওদের এক নেতা আছে। কাগজে দেখলাম যে তিনি নাকি নতুন কমিটিকে ‘নতুন বোতলে পুরনো সুধা’ হিসেবে উল্লেখ করেছেন। খাঁটি কথা। সুধা তো সেই পূরানোটাই, বাবুনগরের জুয়ায়েদ সাকি হয়েছেন নাকি ঢাকা নগরের রুহি সাকি হয়েছেন সেটা তো অতোটা গুরুত্বপূর্ণ নয়, গুরুত্বপূর্ণ হচ্ছে ঐটা, যে জিনিস ওরা সুধা বলে আমাদেরকে পরিবেশন করতে চাচ্ছেন সেটা তো আসলে বিষ। সেই কথাটা বলেন। আমাদের রাষ্ট্রযন্ত্রের কাছেও আমাদের প্রত্যাশা সেটাই। আমদের রাজনৈতিক দলগুলির কাছেও আমাদের প্রত্যাশা সেটা। আমাদের সহস্যাল ইন্টেলেকচুয়ালদের কাছেও একই প্রত্যাশা। আপনারা আপনাদের বক্তব্য স্পষ্ট করুন, আবস্থান স্পষ্ট করুন। না, হেফাজতে ইসলাম যা চায় সেটা তো ওরা দাবী করবেই, সেই অধিকার ওদের অবশ্যই আছে। সংগঠন করে বলবে, মাইক বাজিয়ে বলবে, গান করে বলবে। কিন্তু আপনার অবস্থান কি? স্পষ্ট করে বলেন হেফাজতের তেরো দফা আপনি সমর্থন করেন কি করেন না। পড়ুন তেরো দফা, তারপর বলুন। আর যারা ভাবছে যে হেফাজতে ইসলামকে আপনারা নিজেদের স্বার্থে ব্যবহার করে দিবেন, আপানদেরকেও বলি। একটু ভেবে দেখেন। আসলে আপনি হেফাজতকে নিজেদের কাজে ব্যবহার করছেন? নাকি হেফাজতই আপনাকে ব্যাবহার করে দিচ্ছে? ভেবচিন্তে নিয়ে তারপর স্পষ্ট করে কথা বলেন। ঐ যে তেরো দফা হেফাজতের আছে, সেটা এখনো আছে, আপনি হয় তেরো দফার পক্ষে অথবা সেটার বিপক্ষে। আপনি যদি সেই তেরো দফা প্রসঙ্গ এড়িয়ে বা তেরো দফা সম্পর্কে তাইরে নাইরে একটা কিছু বলে বা সেগুলিকে সমর্থন করে ওদেরকে পাশে বসিয়ে ভাবেন যে ওদেরকে ব্যাবহার করে দিলাম। মাফ করবেন, আপনার বুদ্ধিমত্তা অথবা সততা অথবা দুইটা নিয়েই প্রশ্ন উঠবে।
তোমার যেদিন মৃত্যু হবে, আমি তো আবার এসেছি ফিরে "হয়তো মানুষ নয়—হয়তো বা শঙ্খচিল শালিখের বেশে; হয়তো ভোরের কাক হয়ে এই কার্তিকের নবান্নের দেশে" হয়তো বৃক্ষ হয়ে কাসালং নদীর পাশে, অশ্বত্থ হরিতকী অথবা হিজল সেদিন বৃষ্টি যেন হয়; অঝোর বর্ষণ ভিজিয়ে সকল পাতা বৃষ্টি যেন হয়
সদ্য কৈশোর উত্তীর্ণ বয়সের ছবি। ভাইয়ার গায়ের জ্যাকেটটার কথা মনে পড়ছে, অনেকদিন পরেছিলাম আমি এই জ্যাকেটটা। আমার কোমরের বেল্টটা খুব প্রিয় ছিল। শক্ত মোটা চামড়া একটু হলদেটে রঙ দেওয়া আর দুই পরতের চামড়া জুড়ে দেওয়ার জন্যে বেল্টের দুই প্রান্তে শক্ত সিনথেটিক সুতোর সেলাই, আর বাকল- ব্যাস, আর কোন কারিগরি ছিল না বেল্টটাতে। সস্তার বেল্ট, প্রথম প্রথম এতো রুক্ষ ছিল! বেল্টের প্রান্তগুলি রীতিমত ধারালো ছিল, ঘষা লাগলে হাত ছড়ে যায় এরকম। পরে ধীরে ধীরে অনেকদিন ব্যাবহারের পর প্রান্তগুলি নরম হয়েছিল, কোমরের সাথে খাপ খেয়ে গিয়েছিল, রঙ একটু গাঢ় হয়েছিল আর একটু নরমও হয়েছিল। তখন জিনস পরতাম কোমরের একটু উপরে নাভির ঠিক নীচে। চওড়া শক্ত বেল্টটায় বেশ আরাম লাগতো। আমি এমনিতে কখনোই গোঁফ রাখিনি, ঐ মাঝে মাঝে একটু ইয়ে হয় না! সেরকম ঐ সময়টাতে কয়েকদিনের জন্যে ইন্দুরের লেজের মত গোঁফ রেখেছিলাম দেখা যাচ্ছে। কোন বছরের ছবি একদম ঠিকঠাক মনে করতে পারছি না, তবে এটা চট্টগ্রামের লালখান বাজারের বাসায় তোলা ছবি সেটা বেশ বুঝতে পারছি। সারা জীবন আমার সবসময়ই মনে হতো যে আমি বোধ হয় দেখতে তেমন ভাল না, এখন তো ছবি দেখে মনে হচ্ছে তখন দেখতে বেশ ভালোই ছিলাম।
একটা গল্প বলি। বানানো গল্প নয়, সত্যি ঘটনা। জনাব মোহাম্মদআলী করিম ছাগলা কর্তৃক বর্ণীত। ঘটনার স্থান কলোণিয়াল ইন্ডিয়ার বম্বে শহর। একদিন সন্ধ্যায় মুহাম্মাদআলী করিম ছাগলা আর মুহাম্মদ আলী জিন্নাহ বসে বসে সসেজ আর কফি খাচ্ছিলেন। এমন সময় গুটি গুটি পায়ে সেখানে এসেছে এক সফেদ শ্মশ্রুমণ্ডিত মুসলিম বৃদ্ধ সাথে বছর দশেক বয়সের একটি শিশু, দৃশ্যত বৃদ্ধের নাতী। ওরা এসে জিন্নাহর পাশে বসেছে। শিশুটি ধীরে হাত বাড়িয়ে সামনের প্লেট থেকে শুকরের মাংসের একটি সসেজ তুলে নিয়ে মুখে পুরেছে- বেশ চিবিয়ে চিবিয়ে বাচ্চাটা সেই সসেজটা খেয়েছে, দেখেই মনে হচ্ছিল যে বাচ্চাটা শুকরের মাংসের সসেজটা খেয়ে বেশ মজা পেয়েছে। বৃদ্ধ তার নাতীকে নিয়ে চিলে যাওয়ার পর মুহাম্মদ আলী জিন্নাহ বললেন, "ছাগলা তোমার লজ্জিত হওয়া উচিৎ"। ছাগলা বললেন, "আমি কি করলাম?" জিন্নাহ বললেন, "কেন তুমি মুসলিম বাচ্চাটাকে শুয়োরের মাংস খেতে দিলে?" ছাগলার উত্তর ছিঃ, "দেখ, ঐ কয়েক মুহূর্তে আমাকে দ্রুত সিদ্ধান্ত নিতে হয়েছে, আমি কি শিশুটিকে হারাম খাওয়া থেকে রক্ষা করবো? নাকি মোহাম্মদ আলী জিন্নাহর নির্বাচনে ভরাডুবি নিশ্চিত করব? আমি তো তোমার পক্ষেই সিদ্ধান্ত নিয়েছি।" এই ঘটনা স্ট্যানলি উলপার্টএর লেখা জিন্নাহর জীবনীতে বর্ণীত আছে ছাগলার জবানিতে। পাকিস্তানের লোকজন এই বর্ণনাটা ঠিক পছন্দ করে না। ওরা উলপার্টকে ধরেছিল, ভাই এই অংশটা কেটে দেন, আমরা আপনার বই আমাদের কলেজের ছাত্রদের জন্যে পাঠ্য করে দিই, কোটি খানেক কপি কিনে নিব ইত্যাদি। উলপার্ট অস্বীকার করার পর পাকিস্তানের প্রেসিডেন্ট জিয়াউল হকের লোকেরা জিন্নাহর মেয়ে দীনা ওয়াদিয়াকে গিয়ে ধরেছে- আপনি একটা ঘোষণা দেন যে আপনার পিতা মদ বা শুকরের মাংস এইসব কিছুই খেতেন না। দীনাকে ওরা হুমকিও দিয়েছিল, কথা না মানলে হেন করব তেন করব ইত্যাদি। দীনা ওদের কথা মানেননি। আর এই মোহাম্মদআলী করিম ছাগলা নামের এই ভদ্রলোক কে সেটা একটু বলে দিই। এই ভদ্রলোক পেশায় আইনজীবী, একসময় মুহাম্মাদ আলী জিন্নাহর সহকর্মী ছিলেন। পরবর্তী জীবনে তিনি ভারতের বম্বে হাই কোর্টের প্রধান বিচারপতি হয়েছিলেন, ভারত সরকারের মন্ত্রীও হয়েছিলেন। পাকিস্তানের ইতিহাসে আরেকজন ছাগলার উপস্থিতি পাবেন আপনি, ওর নাম আহমেদ গুলাম আলী ছাগলা। ইনি পাকিস্তানের জাতীয় সঙ্গীতের সুর ও সঙ্গীত আয়োজন করেছিলেন। বিশেষ কোন কারণে নয়, এমনিই মাঝে মাঝে গল্প করতে ইচ্ছা করে না? সেইরকম আরকি- এমনিই গল্প করা আরকি।
ছবি ভাল হয়নাই। পরিচিতি দিই, বাম থেকে প্রথমজন তো এই অধম, দ্বিতীয় জন অধমের প্রিয়তমা স্ত্রী, তৃতীয় জন্য অধমের ভ্রাতুষ্পুত্র শ্রীমান অর্ক, এর পরেরজন অর্কের বান্ধবী শেহনিল (বানান ঠিক হয়েছে কিনা জানিনা), পরের দুইজন আমার দুই ভগ্নী আর তার পরের দুইজন ভাইয়া ও ভাইয়ার স্ত্রী রূপা। কেন আমরা সবাই এই করোনার মধ্যে স্বাস্থ্যবিধি শিথিল করে একত্রিত হয়েছি? খানাপিনা ও চেনাজানার জন্যে একটা সভার আয়োজন হয়েছিল। বিস্তারিত সেই গল্প বা সেই তথ্য আমি ফাঁশ করছি না। খুব অনুরোধ করলেও না।
(১) আপনার যা ইচ্ছা তাই খাবেন, যেভাবে ইচ্ছা সেভাবে খাবেন। আপনার ইচ্ছা। গরু ছাগল হাস মুরগি কুকুর বেড়াল শুকর গাধা মাছ কাঁকড়া সাপ কুইচ্চা কেঁচো কুমির ইঁদুর কিংবা ছুঁচো অথবা বাদুড় গাছ পালা ফুল ফল লতা পাতা আপনার যেটা খেতে ইচ্ছে করে খাবেন। ইচ্ছা করলে ঢেঁড়সও খেতে পারেন। রান্না করে খাবেন নাকি কাঁচা ধরে কচকচিয়ে খাবেন সেটাও আপনার ইচ্ছা। পানের ব্যাপারেও তাই- স্পিরিট বিয়ার ওয়াইন রুহ আফজা শরবৎ কিংবা দুধ লাসসি অথবা গরু উট বা নিজের পেশাব যা ইচ্ছা তাই পান করবেন। আমি তো আপনাকে বাধা দেওয়ার কোন অধিকার রাখি না। আপনি যা ইচ্ছা তাই খেতে পারেন বা পান করতে পারেন- সেটা নিতান্তই আপনার নিজের পছন্দ বা রুচির ব্যপার। তাইলে আমাদের সুপ্রিম কোর্ট বারের ক্যান্টিনে গরুর রান্না করা বা গরুর মাংস খাওয়া নিয়ে আমাদের কি অসুবিধা? সংখ্যাগরিষ্ঠ মানুষের তো গরুর মাংস খাওয়া নিয়ে কোন অসুবিধা নাই। অল্প কয়েকজনের জন্যে এটা বন্ধ রাখব? আমাদের সুপ্রিম কোর্ট বারের সদস্যদের মান মর্যাদা ইত্যাদি নিয়ে আমাদের মধ্যে একটা সাধারণ মতামত আছে- আমরা মনে করি যে যারা সুপ্রিম কোর্টে ওকালতি করে ওরা জ্ঞানে ও চিন্তায় অন্যদের চেয়ে অগ্রসর, পড়াশুনা করা লোকজন এবং সকলেই বিশেষ ভদ্রলোক এবং পরস্পরের প্রতি শ্রদ্ধাশীল। এই যে পরস্পরের প্রতি শ্রদ্ধা এবং ভিন্নমতের কারণে বৈরিতা তৈরি না হওয়া এটা আমাদের পেশাগত নৈতিকতারই একটা অবিচ্ছেদ্য অংশ। এই কারণেই দেখবেন যে অতীতে সুপ্রিম কোর্ট বারের নেতৃবৃন্দ নিজেদের মধ্যে নীতিগত বা আদর্শগত মতপার্থক্য বজায় রেখেই কোন কোন প্রশ্নে আবার ঐক্যবদ্ধ হতে পেরেছে। আমি আশাবাদী মানুষ, আশা করি আমরা ভবিষ্যতেও এইরকম মর্যাদাপূর্ণ আচরণ করতে পারব। (২) এই যে উঁচু নৈতিকতা, গণতান্ত্রিক চেতনা এইসব যদি আপনার ভেতরে থাকে, তাইলে আপনি অনিবার্যভাবে অবশ্যই অবশ্যই ভদ্রলোক হয়ে যাবেন। সেই ভদ্রতারই একটা বহিঃপ্রকাশ হচ্ছে যে আমরা পরস্পরের সাথে ছোটলোকি আচরণ করি না। আমাদের বারের কিছু সদস্যের জন্যে অস্বস্তির কারণ হয় সেরকম কোন আচরণ আমরা এড়িয়ে চলতে চাই। এইটাই ছিল আমাদের বারের ট্র্যাডিশন, আমাদের সবসময়ই প্রত্যাশা ছিল যে ইংরেজিতে যাকে বলে ডিগনিটি যাকে বলে শিভালরি এইসব জিনিসের অর্থ আমাদের বারের লোকজন উত্তমরূপে অনুধাবন করবেন এবং ব্যক্তিগত জীবনে নিজের আচরণে সেগুলির অগ্রাধিকার দিবেন। এই যে আমাদের বারের ক্যান্টিনে গরুর মাংস রান্না না হওয়া এবং বারের সকলে মিলে সাথে জজ সাহেবদেরকে নিয়ে আমরা যে দুই একটা খানাপিনার অনুষ্ঠান করি, সেগুলিতে গরুর মাংস পরিবেশন না করা এগুলির পেছনেও কারণ ঐটাই- ভদ্রতা, পারস্পরিক সৌজন্য ইত্যাদি। না। বারের বিল্ডিংএ বসে গরুর মাংস যে আমরা খাই না, সেটা কিন্তু নয়। সেটা খাই। এই মুহূর্তে মনে পড়ছে রফিকুল হোক স্যারের রুমে আমি কয়েকবারই ঢাকা ক্লাব থেকে আনা উত্তম কাবাব খেয়েছি। অনেকে বাড়ী থেকে খাবার নিয়ে আসেন, সেগুলিতে গরুর মাংস থাকলে কেউ আপনাকে ঠেকাবে না। গরুর মাংস খাওয়া যাবে না সেরকম কোন বিধান নাই। কিন্তু সাধারণ রান্নাঘর যেটা, ক্যান্টিনগুলিতে, সেখানে গরুর মাংস রান্না হয় না। কেন হয় না? কারণ আমরা জানি যে আমাদের কিছু বিজ্ঞ সহকর্মী আছেন যারা ধর্মীয় কারণে গরুর মাংস খান না এবং আমরা যদি সকলের জন্যে যেসব আনুষ্ঠানিক ভজে হয় সেগুলিতে গরুর মাংস পরিবেশন করি বা ক্যান্টিনে গরুর মাংস রান্না করি তাতে করে আমাদের সেইসব বিজ্ঞ বন্ধুদের একটু অস্বস্তির কারণ হবে। আমরা ট মনে করি যে আমরা ভদ্রলোক, সুতরাং আমরা তো আমাদের অন্য বিজ্ঞ বন্ধুদের জন্যে অস্বস্তির কারণ হতে পারি না- এমনকি ওরা যদি সংখ্যায় খুবই কম হন তবুও না বা এটা করতে গিয়ে আমাদের যদি একটু অসুবিধাও হয় তবুও না। (৩) তাই না? ভদ্রলোক কাকে বলে? যে ব্যক্তি নিজের অসুবিধার চেয়ে অন্যের অসুবিধাকে গুরুত্ব দেয় সেই তো ভদ্রলোক। নাকি? তো সাধারণ ভোজে গরুর মাংস পরিবেশন করলে বা সাধারণ রান্নাঘরে গরুর মাংস রান্না করলে যদি আমার একজন বিজ্ঞ বন্ধুরও অস্বস্তি হয়- করলাম না গরুর মাংস পরিবেশন বা ক্যান্টিনে গরুর মাংস রান্না। অসুবিধা কি? আমি কি অভুক্ত থাকবো? না। এর বিপরীতে আমরা যদি বলি যে, না অল্প কয়েকজনের অসুবিধার জন্যে আমরা কেন ক্যান্টিনে গরুর মাংস খাব না, অবশ্যই খাব- এটা বলতে পারেন। আপনাদের সংখ্যাগরিষ্ঠতার জোরে এটা চাপিয়েও দিতে পারেন। সেটা কি ভদ্রতা হবে? না, হবে না। আমি মনে করি আমরা এরকম করি তাইলে সেটা হবে সংখ্যাগরিষ্ঠের দুর্বিনীত অসৌজন্যমূলক আচরণ। বারের এই ট্র্যাডিশন, এইটা নিরর্থক নয়। এটাতে আমাদের পারস্পরিক সৌজন্য ও সদাচরণের প্রতিফলন হয়। একটা আচরণ অনেকদিন ধরে আমরা করে এসেছি বলে সেটাকে সবসময়ই মেনে চলতে হবে সেটার পক্ষপাতিত্ব আমি করি না। কিন্তু যে আচরণটা ভাল, মহান এবং যে আচরণে আমাদের বারের মর্যাদা উপরে তুলে ধরা হয় সেটা আমরা কেন অনুসরণ করবো না? আমাদের বারের নেতাদের মধ্যে নানারকম নানামতের লোকজন ছিলেন, এখনো আছেন। আমি নাম ধরে বলছি না, কিন্তু আমাদের বারে সাম্প্রদায়িক ধরনের লোকজনও নেতৃত্বের ভূমিকায় ছিলেন, এখনো আছেন এবং অনুমান করি ভবিষ্যতেও থাকবেন। বারের নেতৃত্বে চূড়ান্ত সাম্প্রদায়িক নেতারাও কখনো এক প্রথাটা ভাঙতে চাননি? কেন? ঐ যে বললাম, পারস্পরিক সৌজন্য, সেই কারণে। (৪) এখন যারা বারের ক্যান্টিনে গরুর মাংস খাওয়ার জন্যে উথাল পাতাল হয়ে গেছেন, অনুমান করা অসংগত হবে না যে ওদের মনে গরুর মাংসের প্রতি আকর্ষণ থেকে ওরা এটা করছেন না। ওরা আসলে আমাদের বারের যেসব সদস্য ধর্মীয় কারণে গরুর মাংস খেতে চান না ওদেরকে অস্বস্তিতে ফেলার মতলবে এই কাণ্ডটা করছেন। এটা তো ভাই, মাফ করবেন কথাটা বলতেই হচ্ছে, নিতান্ত ছোটলোকি ও অসৌজন্যমূলক আচরণ হচ্ছে। বাংলাদেশের সুপ্রিম কোর্টে প্র্যাকটিস করেন এইরকম উকিল সাহেবদের কাছে এই আচরণ আমরা প্রত্যাশা করি না। সকল দেশেই দেখবেন, সমাজের যারা অগ্রসর চিন্তার মানুষ ওরা সাধারণত সংখ্যালঘু অধিকারের পক্ষে দাঁড়ান। কেননা সংখ্যালঘু হবার কারণেই ওদের নিজেদের অধিকার নিজেদের মর্যাদা নিয়ে ওরা একটু বেশী সংবেদনশীল হয়। এইটাই বাস্তবতা। ভারতে দেখেছেন আপনারা, সাম্প্রদায়িক অপরাজনৈতিক শক্তি যখন গোহত্যা নিষিদ্ধ করার নামে সংখ্যালঘু মুসলমানদের উপর খড়গহস্ত হয়েছে তখন অপেক্ষাকৃত অগ্রসর চিন্তার লোকেরা সেটার তীব্র প্রতিবাদ করেছেন এবং প্রতিবাদের প্রতীক হিসাবে নিজের ধর্মবিশ্বাসের বিপরীতে গিয়ে অনেকেই প্রকাশে ঘোষণা দিয়ে সমাবেশ করে গরুর মাংস খেয়েছে। কেন? সংখ্যালঘুর প্রতি সহমর্মিতা, সৌজন্য ও সদাচার। আমাদের বার এটা প্রায় দশ হাজার সদস্যের একটা সংস্থা হলেও প্রতিদিন বারের প্রাঙ্গণে মোটামুটি আনুমানিক আড়াই কি তিন হাজার সদস্য উপস্থিত থাকেন। নিয়মিত প্র্যাকটিস করেন এমন সদস্য হবে হয়তো হাজার চারেক সদস্য। এইরকম একটা সংস্থা, যেখানে আমাদের সক্রিয় সদস্যরা প্রায় প্রতিদিন সবাই সবাইকে দেখি, একসাথে কাজ করি, একসাথে খাই, একসাথে দলাদলি করি, ঝগড়া করি মুহব্বত করি- আমরা কেন পরস্পরের সাথে এইটুকু সৌজন্য দেখাতে পারব না? তবে কি আমাদের বারের সদস্যদের একটা অংশ এতোই ছোটলোক হয়ে গেছেন যে নিতান্ত সংখ্যাগরিষ্ঠতার জোর দেখানোর জন্যেই আমাদের বারেরই কিছুসংখ্যক বিজ্ঞ বন্ধুর জন্যে পরিবেশটা অস্বস্তিকর করতে উঠেপড়ে লাগতে হবে? (৫) আবার বলি, নিজের সুবিধা ছেড়ে যারা অপরের অস্বস্তি দুর করেন তারাই ভদ্রলোক। গায়ের জোর বা সংখ্যাগরিষ্ঠতার জোর দেখিয়ে যারা অন্যের অসুবিধা তৈরি করেন, মাফ করবেন আমাকে, ওরা ভদ্রলোক নন। যারা অপরের জন্যে অসুবিধা দুর করতে নিজের অসুবিধা ত্যাগ করেন, তারাই বড়। যারা জোর করেন ওরা বড় নন, লোক হিসাবে ওরা বড়র বিপরীতটা। আমি এখনো বিশ্বাস করি যে আমাদের বারে ভদ্রতা ও পারস্পরিক সৌজন্য একদম উঠে যায়নি। আমি এখনো মনে করি সুপ্রিম কোর্ট বারের অধিকাংশ সদস্যই ভদ্রলোক- প্রকৃত ভদ্রলোক। 
(১) আপনার যা ইচ্ছা তাই খাবেন, যেভাবে ইচ্ছা সেভাবে খাবেন। আপনার ইচ্ছা। গরু ছাগল হাস মুরগি কুকুর বেড়াল শুকর গাধা মাছ কাঁকড়া সাপ কুইচ্চা কেঁচো কুমির ইঁদুর কিংবা ছুঁচো অথবা বাদুড় গাছ পালা ফুল ফল লতা পাতা আপনার যেটা খেতে ইচ্ছে করে খাবেন। ইচ্ছা করলে ঢেঁড়সও খেতে পারেন। রান্না করে খাবেন নাকি কাঁচা ধরে কচকচিয়ে খাবেন সেটাও আপনার ইচ্ছা। পানের ব্যাপারেও তাই- স্পিরিট বিয়ার ওয়াইন রুহ আফজা শরবৎ কিংবা দুধ লাসসি অথবা গরু উট বা নিজের পেশাব যা ইচ্ছা তাই পান করবেন। আমি তো আপনাকে বাধা দেওয়ার কোন অধিকার রাখি না। আপনি যা ইচ্ছা তাই খেতে পারেন বা পান করতে পারেন- সেটা নিতান্তই আপনার নিজের পছন্দ বা রুচির ব্যপার। তাইলে আমাদের সুপ্রিম কোর্ট বারের ক্যান্টিনে গরুর রান্না করা বা গরুর মাংস খাওয়া নিয়ে আমাদের কি অসুবিধা? সংখ্যাগরিষ্ঠ মানুষের তো গরুর মাংস খাওয়া নিয়ে কোন অসুবিধা নাই। অল্প কয়েকজনের জন্যে এটা বন্ধ রাখব? আমাদের সুপ্রিম কোর্ট বারের সদস্যদের মান মর্যাদা ইত্যাদি নিয়ে আমাদের মধ্যে একটা সাধারণ মতামত আছে- আমরা মনে করি যে যারা সুপ্রিম কোর্টে ওকালতি করে ওরা জ্ঞানে ও চিন্তায় অন্যদের চেয়ে অগ্রসর, পড়াশুনা করা লোকজন এবং সকলেই বিশেষ ভদ্রলোক এবং পরস্পরের প্রতি শ্রদ্ধাশীল। এই যে পরস্পরের প্রতি শ্রদ্ধা এবং ভিন্নমতের কারণে বৈরিতা তৈরি না হওয়া এটা আমাদের পেশাগত নৈতিকতারই একটা অবিচ্ছেদ্য অংশ। এই কারণেই দেখবেন যে অতীতে সুপ্রিম কোর্ট বারের নেতৃবৃন্দ নিজেদের মধ্যে নীতিগত বা আদর্শগত মতপার্থক্য বজায় রেখেই কোন কোন প্রশ্নে আবার ঐক্যবদ্ধ হতে পেরেছে। আমি আশাবাদী মানুষ, আশা করি আমরা ভবিষ্যতেও এইরকম মর্যাদাপূর্ণ আচরণ করতে পারব। (২) এই যে উঁচু নৈতিকতা, গণতান্ত্রিক চেতনা এইসব যদি আপনার ভেতরে থাকে, তাইলে আপনি অনিবার্যভাবে অবশ্যই অবশ্যই ভদ্রলোক হয়ে যাবেন। সেই ভদ্রতারই একটা বহিঃপ্রকাশ হচ্ছে যে আমরা পরস্পরের সাথে ছোটলোকি আচরণ করি না। আমাদের বারের কিছু সদস্যের জন্যে অস্বস্তির কারণ হয় সেরকম কোন আচরণ আমরা এড়িয়ে চলতে চাই। এইটাই ছিল আমাদের বারের ট্র্যাডিশন, আমাদের সবসময়ই প্রত্যাশা ছিল যে ইংরেজিতে যাকে বলে ডিগনিটি যাকে বলে শিভালরি এইসব জিনিসের অর্থ আমাদের বারের লোকজন উত্তমরূপে অনুধাবন করবেন এবং ব্যক্তিগত জীবনে নিজের আচরণে সেগুলির অগ্রাধিকার দিবেন। এই যে আমাদের বারের ক্যান্টিনে গরুর মাংস রান্না না হওয়া এবং বারের সকলে মিলে সাথে জজ সাহেবদেরকে নিয়ে আমরা যে দুই একটা খানাপিনার অনুষ্ঠান করি, সেগুলিতে গরুর মাংস পরিবেশন না করা এগুলির পেছনেও কারণ ঐটাই- ভদ্রতা, পারস্পরিক সৌজন্য ইত্যাদি। না। বারের বিল্ডিংএ বসে গরুর মাংস যে আমরা খাই না, সেটা কিন্তু নয়। সেটা খাই। এই মুহূর্তে মনে পড়ছে রফিকুল হোক স্যারের রুমে আমি কয়েকবারই ঢাকা ক্লাব থেকে আনা উত্তম কাবাব খেয়েছি। অনেকে বাড়ী থেকে খাবার নিয়ে আসেন, সেগুলিতে গরুর মাংস থাকলে কেউ আপনাকে ঠেকাবে না। গরুর মাংস খাওয়া যাবে না সেরকম কোন বিধান নাই। কিন্তু সাধারণ রান্নাঘর যেটা, ক্যান্টিনগুলিতে, সেখানে গরুর মাংস রান্না হয় না। কেন হয় না? কারণ আমরা জানি যে আমাদের কিছু বিজ্ঞ সহকর্মী আছেন যারা ধর্মীয় কারণে গরুর মাংস খান না এবং আমরা যদি সকলের জন্যে যেসব আনুষ্ঠানিক ভজে হয় সেগুলিতে গরুর মাংস পরিবেশন করি বা ক্যান্টিনে গরুর মাংস রান্না করি তাতে করে আমাদের সেইসব বিজ্ঞ বন্ধুদের একটু অস্বস্তির কারণ হবে। আমরা ট মনে করি যে আমরা ভদ্রলোক, সুতরাং আমরা তো আমাদের অন্য বিজ্ঞ বন্ধুদের জন্যে অস্বস্তির কারণ হতে পারি না- এমনকি ওরা যদি সংখ্যায় খুবই কম হন তবুও না বা এটা করতে গিয়ে আমাদের যদি একটু অসুবিধাও হয় তবুও না। (৩) তাই না? ভদ্রলোক কাকে বলে? যে ব্যক্তি নিজের অসুবিধার চেয়ে অন্যের অসুবিধাকে গুরুত্ব দেয় সেই তো ভদ্রলোক। নাকি? তো সাধারণ ভোজে গরুর মাংস পরিবেশন করলে বা সাধারণ রান্নাঘরে গরুর মাংস রান্না করলে যদি আমার একজন বিজ্ঞ বন্ধুরও অস্বস্তি হয়- করলাম না গরুর মাংস পরিবেশন বা ক্যান্টিনে গরুর মাংস রান্না। অসুবিধা কি? আমি কি অভুক্ত থাকবো? না। এর বিপরীতে আমরা যদি বলি যে, না অল্প কয়েকজনের অসুবিধার জন্যে আমরা কেন ক্যান্টিনে গরুর মাংস খাব না, অবশ্যই খাব- এটা বলতে পারেন। আপনাদের সংখ্যাগরিষ্ঠতার জোরে এটা চাপিয়েও দিতে পারেন। সেটা কি ভদ্রতা হবে? না, হবে না। আমি মনে করি আমরা এরকম করি তাইলে সেটা হবে সংখ্যাগরিষ্ঠের দুর্বিনীত অসৌজন্যমূলক আচরণ। বারের এই ট্র্যাডিশন, এইটা নিরর্থক নয়। এটাতে আমাদের পারস্পরিক সৌজন্য ও সদাচরণের প্রতিফলন হয়। একটা আচরণ অনেকদিন ধরে আমরা করে এসেছি বলে সেটাকে সবসময়ই মেনে চলতে হবে সেটার পক্ষপাতিত্ব আমি করি না। কিন্তু যে আচরণটা ভাল, মহান এবং যে আচরণে আমাদের বারের মর্যাদা উপরে তুলে ধরা হয় সেটা আমরা কেন অনুসরণ করবো না? আমাদের বারের নেতাদের মধ্যে নানারকম নানামতের লোকজন ছিলেন, এখনো আছেন। আমি নাম ধরে বলছি না, কিন্তু আমাদের বারে সাম্প্রদায়িক ধরনের লোকজনও নেতৃত্বের ভূমিকায় ছিলেন, এখনো আছেন এবং অনুমান করি ভবিষ্যতেও থাকবেন। বারের নেতৃত্বে চূড়ান্ত সাম্প্রদায়িক নেতারাও কখনো এক প্রথাটা ভাঙতে চাননি? কেন? ঐ যে বললাম, পারস্পরিক সৌজন্য, সেই কারণে। (৪) এখন যারা বারের ক্যান্টিনে গরুর মাংস খাওয়ার জন্যে উথাল পাতাল হয়ে গেছেন, অনুমান করা অসংগত হবে না যে ওদের মনে গরুর মাংসের প্রতি আকর্ষণ থেকে ওরা এটা করছেন না। ওরা আসলে আমাদের বারের যেসব সদস্য ধর্মীয় কারণে গরুর মাংস খেতে চান না ওদেরকে অস্বস্তিতে ফেলার মতলবে এই কাণ্ডটা করছেন। এটা তো ভাই, মাফ করবেন কথাটা বলতেই হচ্ছে, নিতান্ত ছোটলোকি ও অসৌজন্যমূলক আচরণ হচ্ছে। বাংলাদেশের সুপ্রিম কোর্টে প্র্যাকটিস করেন এইরকম উকিল সাহেবদের কাছে এই আচরণ আমরা প্রত্যাশা করি না। সকল দেশেই দেখবেন, সমাজের যারা অগ্রসর চিন্তার মানুষ ওরা সাধারণত সংখ্যালঘু অধিকারের পক্ষে দাঁড়ান। কেননা সংখ্যালঘু হবার কারণেই ওদের নিজেদের অধিকার নিজেদের মর্যাদা নিয়ে ওরা একটু বেশী সংবেদনশীল হয়। এইটাই বাস্তবতা। ভারতে দেখেছেন আপনারা, সাম্প্রদায়িক অপরাজনৈতিক শক্তি যখন গোহত্যা নিষিদ্ধ করার নামে সংখ্যালঘু মুসলমানদের উপর খড়গহস্ত হয়েছে তখন অপেক্ষাকৃত অগ্রসর চিন্তার লোকেরা সেটার তীব্র প্রতিবাদ করেছেন এবং প্রতিবাদের প্রতীক হিসাবে নিজের ধর্মবিশ্বাসের বিপরীতে গিয়ে অনেকেই প্রকাশে ঘোষণা দিয়ে সমাবেশ করে গরুর মাংস খেয়েছে। কেন? সংখ্যালঘুর প্রতি সহমর্মিতা, সৌজন্য ও সদাচার। আমাদের বার এটা প্রায় দশ হাজার সদস্যের একটা সংস্থা হলেও প্রতিদিন বারের প্রাঙ্গণে মোটামুটি আনুমানিক আড়াই কি তিন হাজার সদস্য উপস্থিত থাকেন। নিয়মিত প্র্যাকটিস করেন এমন সদস্য হবে হয়তো হাজার চারেক সদস্য। এইরকম একটা সংস্থা, যেখানে আমাদের সক্রিয় সদস্যরা প্রায় প্রতিদিন সবাই সবাইকে দেখি, একসাথে কাজ করি, একসাথে খাই, একসাথে দলাদলি করি, ঝগড়া করি মুহব্বত করি- আমরা কেন পরস্পরের সাথে এইটুকু সৌজন্য দেখাতে পারব না? তবে কি আমাদের বারের সদস্যদের একটা অংশ এতোই ছোটলোক হয়ে গেছেন যে নিতান্ত সংখ্যাগরিষ্ঠতার জোর দেখানোর জন্যেই আমাদের বারেরই কিছুসংখ্যক বিজ্ঞ বন্ধুর জন্যে পরিবেশটা অস্বস্তিকর করতে উঠেপড়ে লাগতে হবে? (৫) আবার বলি, নিজের সুবিধা ছেড়ে যারা অপরের অস্বস্তি দুর করেন তারাই ভদ্রলোক। গায়ের জোর বা সংখ্যাগরিষ্ঠতার জোর দেখিয়ে যারা অন্যের অসুবিধা তৈরি করেন, মাফ করবেন আমাকে, ওরা ভদ্রলোক নন। যারা অপরের জন্যে অসুবিধা দুর করতে নিজের অসুবিধা ত্যাগ করেন, তারাই বড়। যারা জোর করেন ওরা বড় নন, লোক হিসাবে ওরা বড়র বিপরীতটা। আমি এখনো বিশ্বাস করি যে আমাদের বারে ভদ্রতা ও পারস্পরিক সৌজন্য একদম উঠে যায়নি। আমি এখনো মনে করি সুপ্রিম কোর্ট বারের অধিকাংশ সদস্যই ভদ্রলোক- প্রকৃত ভদ্রলোক। 
তোমরা যেখানে সাধ চলে যাও — আমি এই বাংলার পারে র'য়ে যাব; দেখিব কাঁঠালপাতা ঝরিতেছে ভোরের বাতাসে; দেখিব খয়েরি ডানা শালিখের সন্ধ্যায় হিম হয়ে আসে ধবল রোমের নিচে তাহার হলুদ ঠ্যাং ঘাসে অন্ধকারে নেচে চলে-একবার — দুইবার — তারপর হঠাৎ তাহারে বনের হিজল গাছ ডাক দিয়ে নিয়ে হৃদয়ের পাশে; দেখিব মেয়েলি হাত সকরুণ — শাদা শাঁখা ধূসর বাতাসে শঙ্খের মতো কাঁদে: সন্ধ্যায় দাঁড়ালে সে পুকুরের ধারে, খইরঙা হাঁসটিরে নিয়ে যাবে যেন কোন্ কাহিনীর দেশে – 'পরণ-কথা'র গন্ধ লেগে আছে যেন তার নরম শরীরে, কল্মীদামের থেকে জন্মেছে সে যেন এই পুকুরের নীরে – নীরবে পা ধোয় জলে একবার — তারপর দূরে নিরুদ্দেশে চ'লে যায় কুয়াশায় — তবু জানি কোনোদিন পৃথিবীর ভিড়ে হারাব না তারে আমি — সে যে আছে আমার এ বাংলার তীরে। (২) হঠাৎ কেন এই কবিতা ফেসবুকের দেয়ালে দিচ্ছি? কবিতা এটা তো সকলেই পড়েছেন। দিচ্ছি কারণ মনে একটু আনন্দের কারণ হয়েছে সেদিন। আমার দুই সন্তান বিদেশে থাকে বিশ্ববিদ্যালয়ে পড়ার জন্যে। ঘরে আমরা দুইজন মাত্র। আমরা ফ্যামিলি গ্রুপ করেছি ম্যাসেঞ্জারে, সেখানে সকলে মিলে কথা বলি মাঝে মাঝে। দুজনেরই পরীক্ষা শেষ। বড়জন তো স্নাতক কোর্সই শেষ করে ফেলল, পরীক্ষা দিয়ে বসে আছে ফলাফলের অপেক্ষায়। সাধারণ সময় হলে এসময় ঢাকায় থাকতো ছুটিতে- কিন্তু এখন কিনা করোনার কারণে যাতায়াতের অসুবিধা, ওরা দুজনেই একসাথে বিদেশেই থাকবে। আমার প্রিয়তমা স্ত্রীর খুব মন খারাপ। মন খারাপ কেননা মেয়েরা আসতে পারছে না দেশে আর তিনিও যে চট করে কয়েকদিনের জন্যে গিয়ে ঘুরে আসবেন সেটাও কঠিন। সেদিন কথা হচ্ছিল ফ্যামিলি গ্রুপে, জেনিফা কৃত্রিম উষ্মার সাথে বলছিলেন আমি তো এই দেশ ছেড়ে কবেই চলে যেতাম, যেতে পারছি না তোর বাপের জন্যে। সে তো এই দেশ ছেড়ে যাবে না, ব্যাটা এখন বুড়ো হয়েছে, কদিন আগে স্ট্রোক হয়েছে কবে না জানি আবার মাথার ভেতর রক্তক্ষরণ হয় সেই ভয়ে ওকে ফেলেও যেতে পারছি না, এই বুড়োই আমাকে আটকে রেখেছে এই দেশে। এখন তো শুনছি কিসব ফাঙ্গাস টাঙ্গাস এসেছে কবে যে এসে আমাকে ধরে এই ভয়ে আছি ইত্যাদি। আমার বড় মেয়ে বললে, পাপা যে দেশ ছাড়বে না সে তো জানিই, পাপা তোমার সেই কবিতার লাইনগুলি বল না! জেনিফা জানতে চায় কোন কবিতা! কোন কবিতা! আমার তো এমনিই জল এসে জমে থাকে চোখের কোনায়, কন্যা মনে করছে পিতার প্রিয় কবিতার লাইন, ইমোশনাল না হয়ে উপায় আছে! আমি একবার বলার চেষ্টা করি, তোমরা যেখানে সাধ চলে যাও, এরপর আর কিছু বলতে পারি না। গলা বন্ধ হয়ে আসে। আমি আর স্পষ্ট গলায় কবিতার লাইন শুনাতে পারি না মেয়েকে। এই হচ্ছে জীবনানন্দ দাশের সেই কবিতা। জানিনা কবে কখন কি উপলক্ষে বলেছিলাম মেয়েকে এই কবিতার কথা! মেয়ে মনে করে রেখেছে, ওর পিতা এই দেশ ত্যাগ করবে না। এইজন্যেই কবিতাটা পোস্ট করা। আপনি এখন ইচ্ছা করলে কবিতাটা আবার পড়তে পারেন।
একাত্তর টিভির টক শোতে কথা হচ্ছিল টিকটক ভিডিও নিয়ে। ভাল লেগেছে দেখে যে একজন পুলিস কর্মকর্তা সেখানে গুরুত্ব নিয়ে লিবার্টির কথাটা বলছেন। আসলে ভাল লেগেছে বললে একটু কম বলা হয়, এই পুলিস কর্মকর্তার মুখ থেকে লিবার্টি কথাটা আমার কানে একদম মধুর লেগেছে। এইটাই তো হবার কথা, পুলিশই তো নাগরিকদের লিবার্টি রক্ষা করার কথা। বিপরীতে একজন অধ্যাপক ছিলেন সেখানে, তিনি বলছিলেন পুলিস যেন মোরাল পুলিশিং করে। অধ্যাপক সাহেবের কথাগুলি আমাকে বিস্মিত করেছে। বিস্মিত করেছে নেতিবাচক অর্থে। সাধারণভাবে আমরা তো অধ্যাপক সাহেবদের কাছে লিবার্টির পক্ষেই মতামত প্রত্যাশা করি। 
একটা নতুন কাগজ বের হচ্ছে। সকলের জন্যে মুদ্রিত কাগজ প্রকাশিত হবে খুব শিগগিরই। সেই কাগজের সম্পাদকদের একজন, আমার সংগঠন বাংলাদেশ ছাত্র ইউনিয়নের প্রাক্তন নেতা, তিনি ফোন করেছেন আমি যদি একটা লেখা দিই তাইলে ওরা সেটা ছাপতে পারেন। আমি তো সেই অর্থে পুরো লেখক নই, আমাকে লিখতে বলছেন তাতেই আমি মহা আনন্দিত। জিজ্ঞাসা করলাম, কি নিয়ে লিখব? তিনি বললেন ওদের প্রথম সংখ্যার থিম হবে এগিয়ে যাচ্ছে বাংলাদেশ, তবে আমি যদি সেই থিমের সাথে ভিন্নমতও করি তাতেও অসুবিধা নাই- আমার যা ইচ্ছা তাই লিখতে পারি। আমি ভেবে রেখেছি আজ ভোররাতে অথবা কাল দিনের বেলা লেখাটা লিখব। আমার কাগজে লেখা বা নতুন কাগজের প্রকাশনা নিয়ে বলতে বসিনি। এগিয়ে যাচ্ছে বাংলাদেশ কথাটা শুনে আমার মনে যে চিত্রটা এসেছে সেটা নিয়ে কথা। বাংলাদেশ যে অনেকখানি এগিয়েছে সেটা নিয়ে তো কোন সন্দেহ নেই। বাংলাদেশের নিজের স্যাটেলাইট আছে। (স্যাটেলাইটটার সাথে এই অধমের ছোট্ট একটু সংযোগও আছে, উকিল হিসাবে খানিকটা সেবা দিয়েছি।) বাংলাদেশের বাজেটের আকৃতি দেখেন। প্রবৃদ্ধির হার আমাদের বেশ ভাল। উত্তরে প্রতি কার্তিকে মঙ্গা হতো, আজকালকার ছেলেমেয়েরা সম্ভবত মঙ্গা শব্দটার অর্থও আর জানে না। পদ্মা সেতু দেখেন, কিছুদিনের মধ্যে হাওয়ার উপর দিয়ে ঢাকায় রেলগাড়ি চলবে। টেলিভিশন চ্যানলে হয়েছে কতোগুলি! লিস্টি করলে পোষ্টের আকার বেড়ে যাবে- দেশ তো এগিয়েছে। এগোয়নি? অনেকখানিইই এগিয়েছে। তারপরও কথা আছে, এগিয়ে যাওয়া নিয়ে যে চিত্রটা আমার মাথায় এসেছে সেটা বলি। মনে করেন চট্টগ্রাম থেকে একটা বাস রওনা হয়েছে চৌদ্দগ্রামের দিকে। বাস পৌঁছে গেছে ফেনী পর্যন্ত। কিন্তু ফেনী পর্যন্ত আসতে ব্যাসটা রাস্তার পাশে গাছে ধাক্কা খেয়েছে চারবার। বাসের সিটের ফোম উঠে গিয়ে কাঠে লাগানো পেরেক গিয়ে আপনার নিতম্বে ফুটা করে দিয়েছে, রক্ত ঝরছে। বাসের ছাদে কিছু আনারস তুলেছিলেন একজন, সেগুলি কখন ঝাঁকি খেয়ে পড়ে গেছে নাকি বাসের হেল্পার হাপিশ করে দিয়েছে বুঝা যাচ্ছে না। একজন যাত্রী ড্রাইভারকে বলতে গিয়েছিল, ভাই একটু ধীরে চালান, বাসের কন্ডাক্টর যাত্রিকে মেরে মাথা ফাটিয়ে দিয়েছে- চুপ শালা, ভরসা রাখ, কথা বলবি না। বাসে বাহারি একটা এসি আছে, সেটা চলছে না। এইসব ছোটখাটো নানা সমস্যা হয়েছে বটে, কিন্তু বাস ঠিকই সহি সালামতে ফেনী পর্যন্ত এসে পৌঁছেছে, এগিয়েছে না? নিশ্চয়ই এগিয়েছে। দুইটাই আপনাকে দেখতে জানতে হবে। এগিয়েছে সেটাও সত্যি, এগোয়নি সেটাও সত্যি। আমরা কৈশোরে রাজনীতি দর্শন ইত্যাদি শিখতে গিয়ে একটা উদাহরণ দিতাম, এই যে ট্রেনটা চলছে, সেটা যে গতিশীল এটা যেমন সত্যি আবার প্রতিটা বিন্দুতে ট্রেনটা যে স্থির সেটাও সত্যি। এইটুকুই। ফেসবুক পোস্টে এরচেয়ে বেশী আর কি লিখব? এটা কি প্রবন্ধ? এখন অন্য কাজ করব। কাজ না করলে খাব কি?
(১) কি নামে ডাকবেন ওকে? রাজাদের ফল? নাকি ফলেদের রাজা? আম নামক এই ফলটির তো কি কোন তুলনা হয়? হয় না। আমের সাথে আমাদের কেবল যে আমাদের রসনার সম্পর্ক সে তো নয়। আম নামের এই সুস্বাদু ফল এই উপমহাদেশের ইতিহাসই পাল্টে দিয়েছে? কিভাবে? বলছি। কিরগিস্তানের ছোট একটি এলাকা ফারগানার শাসকের পুত্র জহিরুদ্দিন মুহম্মদ বাবুর কৈশোরের রাজ্যহারা হন। তার চাচা খালু এইরধনের আত্মীয়রা বাবুরকে তাঁর নিজের রাজ্য থেকে বিতাড়িত করার পর এই উদ্যমী রাজকুমার নিজের ছোট একটি বাহিনী নিয়ে ছোটখাটো কয়েকটা এলাকা জয় করার পর একসময় আফগানিস্তান জয় করে কাবুলে রাজধানী গেঁড়ে বসেন। কাবুলে বেশ সুখেই ছিলেন বাবুর- কাবুলের তরমুজের স্বাদে বিভোর ছিলেন। আফগানিস্তানের টাকফাটা রুক্ষ গরমে কাবুলের রসালো ফলের স্বাদের প্রতি বাবুরের ছিল সীমাহীন প্রেম। এর মধ্যে ভারতের একজন লোদী সম্রাট বাবুরকে লোভ দেখালেন, বাবুর ভাই, দিল্লী জয় করেন, এখানে আছে পৃথিবীর সবচেয়ে সুস্বাদু ফল আম। বাবুর ভারতবর্ষ জয় করেছিলেন বটে, কিন্তু থিতু হতে তাঁর সময় লেগেছিল। জীবনের যে সময়টা তিনি ভারতবর্ষে কাটিয়েছেন, তাঁর দেহটা ছিল ভারতে কিন্তু মনটা যেন পড়েছিল কাবুলেই। এমনকি তাঁর নিজের সমাধি কোথায় হবে সেকথা বলতে গিয়েও তিনি দিল্লী বা আগ্রা ফেলে কাবুলকেই পছন্দ করেছেন। কিন্তু ভারতবর্ষের অল্প যে কয়টা জিনিস তিনি ভালবেসেছিলেন তাঁর মধ্যে ছিল এই অতি সুস্বাদু রসালো আঁশযুক্ত ফল- আম। বাবুরের ছেলে হুমায়ুন কতোটা আম পছন্দ করতেন সেকথা তো জানিনা, কিন্তু হুমায়ূনের পুত্র আকবর যে কিরকম আম পছন্দ করতেন সেটা আমি জানি। (২) আকবরের অনেক কীর্তির কথা আপনারা জানেন, আকবরের দ্বীন ই ইলাহি, মিলিটারি এঞ্জিনিয়ারিংএ তাঁর অবদান, সূফী লাইনের সাধক ও কবিদের প্রতি তাঁর আকর্ষণ ও পৃষ্ঠপোষকতা এইসব তো জানেনই আরকি। আপনি কি জানেন যে বিহারের দ্বারভাঙ্গা জেলায় আকবর এক লাখ গাছের একটা আমবাগান বানিয়েছিলেন? ইতিহাসের বইতে ওরা লেখে যে সেই বাগানে এক লাখ আমগাছ ছিল, কিন্তু যে বিস্তৃত এলাকা জুড়ে বাগানটা ছিল তাতে আমি হলফ করে বলতে পারি আম গাছের সংখ্যা সেই বাগানে এক লাখের চেয়ে অনেক বেশী ছিল। এলাকাটা এখনো লাখি বাগ নামে পরিচিত। আকবরের পুত্র জাহাঙ্গীর এবং তাঁর রানী নুরজাহানেরও অত্যন্ত প্রিয় ছিল ফল ছিল আম। নুরজাহান তাঁর প্রথম স্বামীর সাথে কিছুদিন বাংলায় কাটিয়েছেন। আমাদের পূর্ব বঙ্গে নয়, বাঙলার পশ্চিম অংশে বিহারের কাছাকাছি। সেখানেও খুবই চমৎকার আম হয় এখনো। সিম্ভবত সেই থেকেই নুরজাহানের আমের প্রতি ভালোবাসা একটু বেশীই হয়েছিল। জাহাঙ্গীর ও নুরজাহান আমের উন্নয়নে ও নয়া জাত উদ্ভাবনেও কিছু কাজ করেছেন। জাহাঙ্গীরের পুত্র শাহজাহানকে আমাদের এখানে প্রেমিক পুরুষ হিসাবেই চেনে লোকজনে। কিন্তু আমের প্রতি তাঁর প্রেম মমতাজ বা অন্য কোন রানীর প্রতি তাঁর মুহব্বতের চেয়ে কোন অংশে কম ছিল না। শাহজাহান পছন্দ করতেন ভারতবর্ষের বিভিন্ন জায়গার আমের স্বাদ আলাদা আলাদা করে উপভোগ করতে। আর তিনি চাইতেন যেন প্রতিটা এলাকার আমের ভিন্ন ভিন্ন স্বাদ তিনি তাজা তাজা পরখ করতে পারেন। কিন্তু এইরকম বিশাল মুগল ভারতের একেক প্রান্ত থেকে আগ্রায় বা দিল্লীতে পৌছতে তো কিছু সময় লাগে, তাতে তো আম আর তাজা থাকেনা। (৩) এইজন্যে শাহজাহান সাম্রাজ্যের বিভিন্ন প্রান্ত থেকে তরতাজা আম পরিবহনের জন্যে আলাদা বিভাগ তৈরি করেছিলেন। শাহজাহানের এই আম পরিবহন বিভাগটি ছিল শুধুই আম পরিবহনের জন্যে। এই বিভাগে থাকতো আম বিশেষজ্ঞরা, দক্ষ পরিবহন কর্মীরা আর থাকতো ছোট ছোট দলে অশ্বারোহী সৈন্য। এই সৈন্যরা আম পাহারা দিয়ে নিয়ে আসতো। অনুমান করতে পারেন আমায়ের প্রতি কতোটুকু ভালোবাসা থাকলে একজন মুগল সম্রাট এইরকম করতে পারেন। শাহজাহানের পুত্র ঔরঙ্গজেবকে আমরা সাম্প্রদায়িক রসকষহীন বুড়ো হিসাবেই চিনি। কিন্তু ঔরঙ্গজেবের ছিল আমের প্রতি গভীর প্রেম। প্রেম বলাতে মনে পড়লো, কৈশোরে ঔরঙ্গজেব প্রথম প্রেমে পড়েছিলেন হায়দ্রাবাদে তাঁর খালার বাড়ীতে এক কিশোরী বাঁদির সাথে। সেই বাঁদি তাকে বিশেষ পাত্তা দেয়নি- ভগ্ন হৃদয় ঔরঙ্গজেব শ্বরা জীবনে ঐ ব্যাথা ভুলেননি। হায়দ্রাবাদের সুমিষ্ট আমের প্রতি তাঁর আকর্ষণও সেই কিসির থেকেই ছিল। আর আমের প্রতি তাঁর বেপানাহ মুহব্বতের কথা কারো অজানা ছিল না। ইতিহাসে আছে, বাদশা আলমগিরের সৈন্যরা যখন গোলকুণ্ডা ঘেরাও করে রেখেছিল, তখন গোলকুণ্ডার শাসক আবুল হুসেন ঔরঙ্গজেবের প্রতি আনুগত্য দেখানোর উদ্দেশ্যে হিরা মোতি সোনা রূপা নগদ অর্থ এইসবের সাথে ঝাঁকি ঝাঁকি আমও পাঠিয়েছিলেন। আবুল হুসেন জানতেন আমের প্রতি বাদশাএর মুহব্বতের কোন সীমা পরিসীমা ছিল না- বাদশাহর হৃদয়ের এই নরম জায়গাটার সদ্ব্যবহার করতে চেয়েছিলেন তিনি। (৪) কোম্পানির আমলে এবং তারপর রানীর শাসনের সময়ওঁ ইংরেজ শাসকদের মধ্যে আমের প্রতি ভালোবাসা ছিল প্রবল এই নিয়ে নানারকম গল্পও ছিল। ভারতবর্ষের স্থানীয় ইংরেজ শাসকরা প্রথমবার যখন মহারাণী ভিক্টোরিয়ার জন্যে আম পাঠানোর ব্যাবস্থা করেছিল, সেই আম জাহাজে করে লন্ডন পৌছতে পৌছতে পচে গিয়েছিল। সেই পচা আম খাওয়ার জন্যেই নাকি মহারাণী ভিক্টোরিয়ার জিভ লকলক করছিল, কিন্তু মহারাণীর ভারতীয় চাকর আবদুল মহারাণীকে সেই পচা আম আর খেতে দেয়নি। মুগল জমানা, কলোনিয়াল আমল সেইসবের কথা তো আছেই। আধুনিক জমানার শুরুতে আমাদের যেসব নেতা বা বিশিষ্ট ব্যক্তিরা ছিলেন, ওরাও কি আম নিয়ে কম কাণ্ড করেছেন? শের এ বাঙলা এ কে ফজলুল হক নাকি এক বৈঠকে চৌষট্টিটা ফজলি আম খেয়ে ফেলতেন! বুঝেন ব্যাপারটা! বুঝতেই পারছেন আমের ব্যাপারটা ঠিক আম ব্যাপার নয়। কোন যুগেই ছিল না এখনো নেই। এই হলদেটে রঙের রসালো ফলটির যেসব বাহারি স্বাদ- কতো বাহারি সুবাস, আশের ঘনত্ব, কতখানি মিঠে এইসব নিয়ে একেক জাতের আমের মধ্যে প্রতিযোগিতা- আর সেই প্রতিযোগিতায় প্রায় সব আমই জয়ী, কেউ কারো চেয়ে কম যায় না। আমরা যারা আম ধরনের লোক, আমাদের জীবনেও আমের প্রভাব ঠিক আম নয়। আমার শৈশব কৈশোরে কতরকম দিশী আম যে দেখেছি। মার নানার বাড়ীতে গ্রামের দুই পাশে দুইটা আমের বাগ ছিল- ঝড়ের দিনে সেখানে আমরা আম কুড়াতে যেতাম। ছিনাই (ঝুনুক) ঘষে বানানো সেই ইন্ডিজেনাস কাঁচা আম ছিলার স্মৃতি নাই সে তো পুরোপুরি বাঙালিই নয়। আর কতভাবে যে আম খেতাম! কাঁচা আমট ছিলে কেটে বা ভেঙে টুকরো টুকরো করে খেতাম, ভর্তা বানিয়েও খেতাম। ডালের সাথে কাঁচা আম, শুদ্ধ আম আর পানি দিয়ে সিদ্ধ করে আমের টক- আহা সে তো অমৃতসম। পাকা আম এমনি এমনি তো খেয়েছিই, দুধভাতের সাথে, খৈ মুড়ি দিয়ে, রস করে কত ভাবেই না খেয়েছি। (৫) চট্টগ্রামের দিকে আর পাহাড়ে আগে উন্নত জাতের আম খুব বেশী হতো না। দিশী আমের মধ্যে আবার পোকা হতো। পাকা আম টিপে টিপে নরম করে একটা ছোট ফুটা ক্রে চুষে খেতে গিয়ে সেইরকম পোকাও পেটে চলে গেছে অনেক। পাহাড়ে আবার কাঁচা আমের কুচির সাথে সিদল মিশিয়ে আম হুরবো (নাকি খুরবো?) করা হয়- সেটার যে কি স্বাদ, সেটা যে না খেয়েছে সে কখনো বলতে পারবে না। আমি অধম সেই স্বাদ বর্ণনা করবো সেই দক্ষতা আমার নেই। আমাদের এখানে এখন আম্রপালি নামে একটা নয়া জাতের আম এসেছে। পাহাড়েও সেই আমের চাষ হচ্ছে প্রচুর। স্বাদে গন্ধেও বেশ। কিন্তু ঐ আম্রপালি নামটা নিয়ে একটু ইয়ে হয়। ইতিহাসে আম্রপালি চরিত্রটা আমার খুব পছন্দের একটা ক্যারেক্টার। আম্রপালির নামে আমের নাম করাটা ঠিক ইয়ে লাগে না আমার কাছে। ভোজপুরী সিনেমার একজন নায়িকা আছেন আম্রপালি, নায়িকার নাম আম্রপালি তাতে আমার কোন আপত্তি নাই। সেই নায়িকাকেও আমার বেশ লাগে। কিন্তু আমের নাম আম্রপালি! এটা ঠিক এখনো হজম করতে পারছি না। বিদেশেও নানাপ্রকার আম খেয়েছি। থাইল্যান্ড ইন্দোনেশিয়া মালয়েশিয়া সিঙ্গাপুর এইসব দেশে চমৎকার আম হয়। থাইল্যান্ডে আম আর স্টিকি রাইস মিলিয়ে একটা মিষ্টি খাবার হয়। খাবারটা ভাল, থাইল্যান্ডের আম দেখতেও বড় সুন্দর- স্লিম, একটু লম্বাটে, হলুদ গায়ের রঙ। কিন্তু স্বাদটা, মাফ করবেন, দিশী আমের যে ওয়াইল্ড তীব্র স্বাদ আর সুবাস সেটা এইসব আমে নেই। লন্ডনে একবার নিউজিল্যান্ডের আম কিনে এনেছি- শীতকাল ছিল, আমাদের আমের ঋতু সেটা ছিল না। আমগুলি দেখতে এতো সুন্দর ছিল! কিন্তু ঘরে এনে খেতে গিয়ে দেখি হায়- সুগন্ধি আর মিষ্টি সে তো ঠিকই আছে, কিন্তু আঁশ এতো শক্ত আর ঘন, সেই আম কাটাই ছিল একটা কঠিন কাজ। (৬) থাক, এইখানেই থামি। আম নিয়ে এত লিখে কি লাভ! ইচ্ছে করলেই তো আর খেতে পারবো না ঝাঁকি ঝাঁকি আম। ডায়েটিশিয়ান মহিলারা যে চার্ট করে দেন, তাতে তো সারাদিনে এক টুকরোর চেয়ে বেশী আম খাওয়ার অনুমতিই নাই। আম বিহীন জীবন বেঁচে কি লাভ বলেন? আর আমই যদি খেতে না পারলাম, এতো লম্বা পোস্ট লিখেই বা কি লাভ! তারচেয়ে বরং থাক, আম নিয়ে আর কথা নয়। বরং ৪৪ কোটি টাকা আর আড়াইশ কোটি টাকার সম্পদের কথা চিন্তা করেন। উকিল না হয়ে মনে হয় মোল্লা হলেই ভাল হতো।
যার নিজের কিছু নাই, সারা দুনিয়াটাই তার। যার নিজের বাগান নাই, সারা ঢাকা শহরই তার নিজের বাগান। এইরকম আমার নিজের একটা বাগানে গিয়েছিলাম মধুমঞ্জরির ফটো তুলব বলে। সেই বাগানে মধুমঞ্জরির একটা দেয়াল ভর্তি ঝোপ। কিন্তু হায়, মধুমঞ্জরির ঝোপে মধুমঞ্জরি নেই মোটেই, ফুটে আছে এই ফুল। পুষ্প যখন ফুটেছে, তিনি তো আর নিজের জন্যে ফুটেননি আরকি।
আপনারা যখন ধর্ষণের প্রতিবাদ করেন, কেন করেন? আমি আসলেই জানতে চাইছি আপনারা যখন ধর্ষণের প্রতিবাদ করেন বা ধর্ষকের শাস্তি দাবী করেন বা দাবী করেন যে ধর্ষককে গুলি করে মেরে ফেলতে হবে বা ওর অঙ্গ প্রত্যঙ্গ কেটে ফেলতে হবে বা ওকে সার্জারি করে বা রাসায়নিক প্রক্রিয়ায় ক্যাস্ট্রেটেড করে দিতে হবে- কেন এইরকম দাবী করেন? এই যে আপানরা ধর্ষণকে একটি ঘৃণ্য অপরাধ হিসাবে দেখেন, কেন ধর্ষণকে এইরকম ঘৃণ্য অপরাধ বিবেচনা করেন? ধরেন একজন মানুষকে যদি আরেকজন হাত কেটে দেয় সেটা বেশী ঘৃণ্য অপরাধ হবে? নাকি ধর্ষণ? না, এর উত্তর এখানে দেওয়ার কোন প্রয়োজন নাই। আপনি নিজেই এই উত্তরটা চিন্তা করেন। আমাদের এখানে লোকজনকে কিছু জানার জন্যে প্রশ্ন করলে অনেক সময় উল্টো প্রশ্ন করে লোকে। উদাহরণ দিই। ধরেন আপনি একজনকে জিজ্ঞাসা করলেন, ভাই আপনি চট্টগ্রাম কেন গিয়েছিলেন? তিনি আপনাকে উত্তর না দিয়ে পাল্টা প্রশ্ন করবে, কেন? চট্টগ্রাম যাওয়া কি নিষেধ? নিম্ন আদালতে স্বাক্ষির জেরা করতে গিয়ে আমার কিসব যে বিচিত্র অভিজ্ঞতা হয়েছে, সেগুলি মনে হলে এখনো হাসি পায়। সাধারণ প্রশ্নের উত্তরও লোকে চালাকি করে বা কায়দা করে দিতে গিয়ে ছ্যারাবেরা করে ফেলে। এই প্রশ্নটি যে করছি তার উদ্দেশ্যটা কি? উদ্দেশ্যটা হচ্ছে আমার ফেসবুকে যারা যুক্ত আছেন, ফ্রেন্ড হন বা ফলোয়ার, যা যারা যুক্ত নাই এমনিই কোনভাবে এই পোস্টটি আপানর চোখে পড়েছে, তার একটু ভেবে দেখুন। জটিল কোন কারণ নেই। 
মালুম ভাই অসুস্থ হয়ে হাসপাতালে আছেন বলে জেনেছি। সুস্থ হয়ে উঠুন মালুম ভাই। প্লিজ। আমাদের তো মানুষ কম অথচ অনেক কাজ এখনো বাকি।
এই ফাঙ্গাসরা তো বড়ই উৎপাত শুরু করেছে। ব্ল্যাক ফাঙ্গাস, হোয়াইট ফাঙ্গাস এইসবের পর এখন শুনতে পাচ্ছি ইয়েলো ফাঙ্গাসের কথা। ভারতে যখন হচ্ছে এসব, বাংলাদেশে এলেও তো অবাক হবার কিছু নাই। ফাঙ্গাস যদি আমাদের সাথে শত্রুতা করতে থাকে তাইলে আমাদের করনীয় কি? ফাঙ্গাস গুষ্ঠির সর্দার ফাঙ্গাসদের বড় ফাঙ্গাস মাশরুমের উপর ঝাঁপিয়ে পড়ুন। ছোট ফাঙ্গাস তো ধরতে পারব না, লাল কাল বা হলুদ যাই হোক, বড় ফাঙ্গাস খেয়েই প্রতিশোধ নিতে হবে আরকি।
পাহাড়ে আনারসের সিজন শুরু হয়ে গেছে। রাঙামাটিতে যে আনারস পাওয়া যায়, সেগুলি হচ্ছে প্রিহতিবির সবচেয়ে মিষ্টি সবেচেয়ে সুস্বাদু আনারস। আমার তো ডায়াবেটিস আছে, সেটা এখন প্রায় নিয়ন্ত্রণের বাইরে চলে যাচ্ছে। ভাল হয়েছে যে আমি এইসব আনারস খাওয়ার সুযোগ পাচ্ছি না। আহা, রাঙ্গামাটির পাহাড়ের আনারসের সে যে কি সুবাস!
(১) কবি কাজী নজরুল ইসলামের কোন কবিতাটা আমার সবচেয়ে প্রিয় জানেন? অনুমান করতে পারেন? না। যদি না জেনে থাকেন তাইলে সম্ভবত অনুমান করতে পারবেন না। কাজী নজরুল ইসলামের যে কবিতাটি আমার সবচেয়ে প্রিয় সেটি হচ্ছে বাতায়ন পাশে গুবাক তরুর সারি। না, এই কবিতাটির বিশেষ কাব্যরস বা কাব্যগুণ দেখে যে এটা আমার প্রিয় কবিতা হয়েছে তা নয়, এই কবিতাটার সাথে আমার কৈশোরের বড় হওয়ার দিনগুলির স্মৃতি ইত্যাদি মিশে আছে। কাজী নজরুল ইসলামের জনপ্রিয় যেসব গান ও কবিতা এইসব আছে, সেইগুলি তো আমরা ছোটবেলায় খুবই শুনেছি, বরং আজকাল শোনা হয় না। আমায় নহে গো ভালোবাসো শুধু ভালোবাসো মোর গান, আর মোর প্রিয়া হবে এসো রানী, দেবো খোঁপায় তারার ফুল, আর নয়ন ভরা জল গো তোমার, আঁচল ভরা ফুল এইগুলি গান তো আমাদের ঘরে এতো শুনতাম এতো শুনতাম যে আমার ধারনা আমার ভাইবোনদের সকলেরই এইসব গান মুখস্ত হয়ে গেছে। আমার পিতা টুকটাক গাইতেন, খুবই হয়তো কোনদিন হঠাৎ হারমোনিয়াম নিয়ে বসে গেলেন, এই কয়েকটা গান। ক্যাসেটে রেডিওতে টেলিভিশনে তো শুনতামই, এমন কি আমার মামনিও গুনগুন করে গলা সরু করে এই কয়েকটা গান গাইতেন। মাঝে মাঝে প্রশ্ন জাগে এই গান কয়টা কেন আমাদের বাসার এতো প্রচলিত হয়েছিল? এইগুলি গান কি তখন বাঙালী মধ্যবিত্তের গানের মেন্যুতে অনিবার্য অন্তর্ভুক্তি ছিল? নাকি এইগুলি গান ছিল আমার পিতামাতার ভালবাসাবাসির একান্ত অনুষঙ্গ? (২) এইগুলি ছাড়াও নজরুলের আরও কিছু গান রয়েছে, এইসব গান আমাকে কিরকম যে দোলা দিয়েছে তখন সে বলে বুঝানোর মত নয়। না, দেশের গানগুলি নয়, সেগুলি তো আছেই। যেমন আমি পুরব দেশের পুরনারী, ফিরোজা বেগমে গাইতেন, আহা! জাগো নারী জাগো বহ্নিশিখা- কোরাস হতো, নেতৃত্ব দিতেন ফিরোজা বেগম। এতজল ও কাজল চোখে, পুরনো একজন শিল্পী কণ্ঠে এটা শুনেছিলাম, ঐ যে যারা সরাসরি নজরুলের কাছ থেকে গান তুলেছিলেন সেরকম একজন, ওঁর মত কেউ গায়নি। নজরুলে আর দুইটা গান মাথায় একদম গেঁথে থাকে- একটা হচ্ছে সুরের ও বানীর মালা দিয়ে তুমি আমারে ছুঁইয়াছিলে। এই গানটা শেখ লুতফর রহমান রেডিওতে গান শেখানোর অনুষ্ঠানে শেখাতেন। শুনতাম শুনতাম, বিশেষ কিছু মনে হতো না। তারপর একদিন কোন এক শিল্পীর কণ্ঠে এই গান শুনে যেন হঠাৎ চমকে উঠি। কে ছিলেন সেই শিল্পী মনে নাই- অজয় চক্রবর্তী কি? অন্য কোন শিল্পীও হতে পারেন, মনে করতে পারছি না। শিল্পীর গায়কীর জন্যে কিনা জানিনা, গানটার অর্থ যেন ঐদিনই প্রথম বুঝে গেলাম। আরেকটা গান আছে এরকম, তুমি আমার সকাল বেলার সুর। এইটাও শুনতাম শুনতাম, হঠাৎ একবার ঐ লাইনটা এসে বুকে বিঁধে গেল- 'অরুণ তুমি তরুণ তুমি করুণ তারও চেয়ে, হাসির দেশে তুমি যেন বিষাদ লোকের মেয়ে'। বিজলির চমকের মত অকস্মাৎ যেন এক ঝলক আলো এসে দৃষ্টি খুলে দেয়। আরেহ, এইভাবে তো এই গানটা আগে কখনো শুনিনি! ভৈরবী রাগে করা একটা গান, ভৈরবীর যে সকাল বেলার মেজাজ তাতে যে এইরকম একটা চাপা অজানা ব্যাথার অনুভূতি বিরাজ করতে পারে সেটা কে ভেবেছে! বিষাদ বললেই তো বেহাগ বা ঐরকম কোন রাগ চিন্তা করি। (৩) সেবার, 'বিষাদ লোকের মেয়ে'র পর থেকেই আমার মনে হয়েছে এইবার যেন গানটা আমি অনুভব করতে পারি। এবং অবাক বিস্ময়ে অনুভব করি যে গানের বাণীতে তো ঐ বিষণ্ণতা, কান্না সেই 'ভালোবাসার চেয়ে সে যে কান্না পাওয়ায়, রাত্রি–শেষের চাঁদ তুমি গো বিদায়–বিধুর' এইসবকিছুই ছিল। আমারই কেবল দৃষ্টি খুলতে দেরি হয়েছিল। আহা, 'তুমি আমার সকালবেলার সুর, হৃদয় অলস–উদাস–করা অশ্রু ভারাতুর।' আপনি যদি এইভাবে গানটা আগে না শুনে থাকেন, তাইলে এখন আরেকবার শুনে দেখবেন, এইরকম সুখময় বেদনা, আর গানের বাণী ও সুরে তার নিখুঁত অনুরণন- একরকম ঐশ্বরিক ক্ষমতা না থাকলে কেউ সেটা করতে পারে! আমার কাছে কাজী নজরুল ইসলামের এই দিকটাই আকর্ষক মনে হয়েছে। না, বিদ্রোহ বিপ্লব তারুণ্য যৌবন সাম্য- হাজার বছরের পুরনো সঙ্কীর্ণ জগদ্দল ভেঙে ফেলার তাড়না সবই নজরুল লিখেছেন। বিদ্রোহ সাম্য ও বিপ্লবের দিকটা সম্ভবত অন্য সকলের চেয়ে অনেক ভালো লিখেছেন- সেটাও সত্যি। কিন্তু নজরুলের গান, গানের বাণী কেবল নয়, বানীর সাথে সুর ও তালের এইরকম মিশেল, নজরুলের মত আর কে করেছেন? আজ নজরুলের জন্মদিন। প্রেমিক পাগল বিদ্রোহী বিপ্লবী কবি কাজী নজরুল ইসলামের জন্মদিন। এই দিনটাকে উপলক্ষ করেই তরুণ বন্ধুদের বলি, নজরুলের গান শুনবেন- কানটা একটু প্রস্তুত করে নিয়ে শুনতে পারলে ভাল, না হলেও অসুবিধা নেই, মনটা পরিষ্কার থাকলেই হয়। এই একগুচ্ছ অপার্থিব সুর ও বানী বাঙলা সঙ্গীতকে ও বাঙলা ভাষাকে নিয়ে গেছে এক অনন্য উচ্চতায়। অনুভব করবেন। এই অমৃত রসের ভাণ্ডার এর স্বাদই যদি উপভোগ করতে না পারলেন তবে বাঙালী হয়ে জন্ম নিয়ে কি লাভ হলো বলেন! (৪) একদল বেয়াদব আছে যারা আমাদের এই প্রিয় কবিকে খণ্ডিত করতে চেষ্টা করে, নানারকমভাবে তাকে ছোট করে। এই বেয়াদবরা একদিন নজরুলের কবিতায় মহাশ্মশান কেটে গোরস্তান বসিয়ে বাচ্চাদের সামনে নিয়ে এসেছিল, তাকে মুসলমান বানানোর মতলবে। সেইসব বেয়াদবের দল জানতো না, তখনো জানতো না এখনো জানে না, একজন কবি ঐরকম লক্ষ বেয়াদবের চেয়ে অনেক অনেক শক্তিশালী। এইরকম বেয়াদব সবসময়ই ছিল, যুগে যুগে ছিল। ওরা কবিদেরকে মেরেছে, কেটেছে, কবিদেরকে ইবলিশের সাথেও তুলনা করেছে। কিন্তু বেয়াদবেরা তো সাধারণত মূর্খ হয়, ফলত তারা জানে না, কবি হচ্ছে ওদের কল্পিত ঈশ্বরের সমতুল্য। কবিকে কাটা যায়না, ভাঙা যায়না সীমানা দিয়ে আটকে রাখা যায় না। থাক, ঐসব ফাজিলদের কথা বলে কবির জন্মদিন নষ্ট করার দরকার নাই। শুভ জন্মদিন কবি, শুভ জন্মদিন কমরেড কাজী নজরুল ইসলাম। 
(১) করোনা নিয়ে আমাদের যে পরিসংখ্যান দেখি সেটা নিয়ে আমার একটু সংশয় আছে। সংশয় আছে তার কারণ হচ্ছে আমাদের পরীক্ষাই হচ্ছে খুব কম। এতো কম সংখ্যক পরীক্ষা থেকে প্রকৃত চিত্র পাওয়া যায় না। সংশয়টা আমার একার নয়, আপনি চাইলে পাবলিক হেলথ প্রফেশনাল বা অন্য যে কোন শাখার বিশেষজ্ঞ ধরনের পণ্ডিতদের জিজ্ঞাসা করেও দেখতে পারেন। সংশয় আছে। একটা হিসাবে খুঁজে পেলে মিলিয়ে দেখতে পারেন- ২০১৯ সনে আমাদের মোট মৃত্যুর সংখ্যা আর ২০২০ সনের মোট মৃত্যুর সংখ্যা এইগুলি পরিসংখ্যান বা মাস ভিত্তিক পরিসংখ্যান নিয়ে একটা হিসাব করে দেখতে পারেন। যদি স্বাভাবিক প্রবণতার চেয়ে একটু বেশী মৃত্যু দেখেন, তাইলে একটা অনুমান টানতে পারেন। কেন বলছি, পরীক্ষার সংখ্যা কম হবার ফলে অনেকে হয়তো করোনায়ই মরে যায়, কিন্তু আমাদের পরিসংখ্যানে সেটা করোনার খাতায় যুক্ত হয় না। আবার অনেকেই দেখ যাবে যে করোনা হয়েছে, লক্ষনহীন ছিল বা একটু ভুগে ভাল হয়ে গেছে। পরীক্ষা করেনি, করোনার খাতায় সংখ্যাটা যুক্ত হয়নি। পরিসংখ্যানটা নির্ভরযোগ্য হওয়াটা গুরুত্বপূর্ণ, কারণ প্রকৃত চিত্রটা না জানলে সরকারের পক্ষে যেমন পরিকল্পনা করা কঠিন, তেমনি সাধারণ মানুষের পক্ষেও প্রস্তুতি বা সতর্কতা নেওয়া কঠিন। দেখেছেন তো আমাদের দেশের মানুষের মধ্যে কিরকম একটা ডেম কেয়ার ভাব। আমার ধারনা প্রকৃত চিত্রটা যদি সামনে আসতো, তাইলে মানুষের মধ্যে একটু সাবধানতার প্রবণতাও বাড়ত। আমাদের এখানে এমনিতেই কিছু বাজেরকম ভ্রান্ত প্রচারণা হয়েছে। যেমন, কিভাবে যেন মানুষের মনে ধারনা জন্মেছে যে গরীব মানুষের করোনা হয় না। বেশ সচেতন বুদ্ধিমান লোকের মুখেও আমি এইরকম কথা শুনেছি। আমি জিজ্ঞাসা করেছি, ভাই এইরকম কথা মনে হওয়ার কি কারণ? উল্টা বলে কিনা আপনি দেখেছেন গরীব কাউকে করোনায় ভুগতে বা মারা যেতে? আমি যখন স্পষ্ট করে বলি যে হ্যাঁ, আমি দেখেছি, আমার বাসার দুই গৃহকর্মী গত বছরের প্রথমার্ধেই করোনায় আক্রান্ত হয়েছে। রাঁধুনি যিনি, তাকে তো হাসপাতালেও পাঠাতে হয়েছিল। তখন বলে যে না, মানে ইয়ে, এইরক দুই একজন হয়তো হয়েছে ইত্যাদি। ওরে ভাই, সরকারই ঢাকা মেডিক্যাল, মুগদা হাসপাতাল এইগুলিতে গিয়ে দেখেন, অথবা খবর নেন- দরিদ্র মানুষ কাতারে কাতারে করোনা ইউনিট ভরে আছে। (২) আরেকটা ধারনা হয়েছে যে মুসলমানদের করোনা হবে না বা মসজিদ থেকে করোনা ছড়াবে না বা নামাজের সময় ঘেঁষাঘেঁষি করে দাঁড়ালে করোনা সংক্রমণের কোন সম্ভাবনা নাই। এই কাজটা করেছে মোল্লারা। এই যে আজকে আমির হামজা গ্রেফতার হয়েছে, এই ব্যাটা ওয়াজ মাহফিলে বলে বেড়িয়েছে যে মুসলমানদের করোনা হবে না, হতে পারে না, মুসলমানদের করোনা হলে কুরআন মিথ্যা হয়ে যাব ইত্যাদি। শুধু আমির হামজা নয়, মৌলানারা ওয়াজ মাহফিলে কতরকম বিচিত্র কথা যে বলেছে সেগুলি তো আপনারা জানেনই আরকি। ফলাফল যেটা হয়েছে যে, কিছুসংখ্যক মানুষের মনে একটা ভ্রান্ত ধারনা জন্মেছে যে মুসলমানদের করোনা হবে না ইত্যাদি। কিছু কিছু মওলানা তো এইরকম গল্প ফেঁদেছে যে চীনের প্রেসিডেন্ট মুসলমান হয়ে গেছে, চীনের প্রধামন্ত্রী আজান দিচ্ছে এইরকম কত কি! সুস্পষ্ট তথ্য থাকলে, প্রকৃত ভয়াবহতা যদি মানুষ উপলব্ধি করতে পারত তাইলে কিন্তু মানুষ আরেক্তু সতর্ক হতে পারতো। এই যে সম্প্রতি ঈদে বাড়ী যাওয়া নিয়ে ফেরিতে প্রচণ্ড ভিড় পাকানো এইসব হয়েছে, আপনি নিশ্চিত বলতে পারেন যে মানুষ যদি করোনা নিয়ে আরেকটু ভয় পেতো তাইলে সেই ভিড়গুলি সম্ভবত অনেকখানি কম হতো। আর ঐ যে মৌলানারা যে ফালতু কথাগুলি বলেছে সেগুলিও যদি একটু নিয়ন্ত্রণ করা যেত তাইলেও পরিস্থিতি একটু ভাল হতো। মৌলানারা যেসব কথা বলেছেন সেগুলি এমনকি ইসলামী দৃষ্টিতেও ফালতু কথা। ধর্মীয় গ্রন্থ বা বানি ইত্যাদির কথাও কেউ কখনো বলেননি যে মহামারী বা সংক্রামক রোগ হলে মুসলমানরা নিরাপদ থাকবে। বরং সংক্রামক ব্যাধির প্রাদুর্ভাব হলে কি করনীয় সেটা নিয়ে আপনি নানা বিধান পেতে পারেন। আজকে আমির হামজাকে পুলিশ গ্রেফতার করেছে, কেন করেছে সেটা স্পষ্ট করে জানিনা। কিন্তু এই ব্যাটাকে আরও আগে পুলিশি হেফাজতে নেওয়া দরকার ছিল। শুধু আমির হামজা নয়, অনেক মৌলানাকেই আমি দেখেছি লক ডাউনের বিরোধিতা করছে, মানুষকে মসজিদে ভিড় করে জুমার নামাজ পড়তে উৎসাহ দিচ্ছে। এমনকি সৌদি আরব, কুয়েত এইসব দেশ ওরা কেন প্রার্থনার জমায়েতগুলি নিষিদ্ধ করছে সেই নিয়ে ওদেরকেও গালাগালি করেছে অনেক মৌলানা। এইসবের তো একটা প্রভাব আছে আরকি- আর প্রভাবটা নেহায়েত কম নয় যে সেটা উপেক্ষা করা যাবে। (৩) এখনো সময় আছে। এমনিতেই আমাদের টিকা নেই। টিকা যে কবে আসবে কিভাবে আসবে সেটাও খুব স্পষ্ট নয়। পঞ্চাশ বা ষাট লাখের মত মানুষ টিকা পেয়েছে, ওরাও বেশীরভাগই হচ্ছে স্বচ্ছল মধ্যবিত্ত ও উচ্চবিত্ত। করোনার ভারতীয় ধরণটা নাকি একটু বেশীই সংক্রমণশীল। সেই ধরণের ভাইরাসটা সীমান্ত এলাকায় বেশ ছড়িয়েছে। এখন তো আমাদের সেই মৌলিক কিছু পদক্ষেপ- মাস্ক পরা, দূরত্ব বজায় রাখা, হাত ধোয়া- যেগুলি দিয়ে জীবাণু থেকে নিজেকে রক্ষা করা যায় সেঁতা অনুসরণ করা ছাড়া আর বিশেষ কোন উপায় নাই। একটা বিশাল জনগোষ্ঠী যদি করোনা ভাইরাসটিকে গুরুত্বই না দেয়, ভীতিকর কিছু মনেই না করে, তাইলে মানুষ অস্বস্তিকর একটা মুখোস কেন মুখে পরে থাকবে? কেন বারবার হাত ধুতে থাকবে? কেন জেলখানার মত কোয়ারান্টাইনে আটকে থাকবে? টেস্টের সংখ্যা বাড়ান, যাতে আমরা প্রকৃত তথ্য পাই। আর ওদেরকে থামান। যে মতলববাজ গার্মেন্টস মালিক নেতা বলেন যে গরীবদের ইমিউনিটি বেশী ওদের করোনা হবে না; বা যেসব হুজুররা ঐসব উল্টাপাল্টা কথা বলেন, ওদেরকে থামান। জনসমক্ষে ওদেরকে মিথ্যাবাদী, গুজব ও বিভ্রান্তি সৃষ্টিকারী, ধর্মের অপব্যাখ্যাকারী ও জনস্বাস্থ্যের জন্যে ক্ষতিকর ক্যারেক্টার হিসাবে চিহ্নিত করেন। নাইলে বিপদ। 
আমার বাসায় প্রতিদিন সকালে যে কয়টা কাগজ আসে তার মধ্যে প্রথম আলোও আছে। সকাল বেলা আমি প্রথমে প্রথম আলো কাগজটার প্রথম পৃষ্ঠার শিরোনাম, শেষ পৃষ্ঠার শিরোনাম দেখে সোজা চলে যাই ভিতরের শেষদিকের পৃষ্ঠাগুলিতে- খেলা আর বিনোদনের পৃষ্ঠাগুলিতে। অন্য কাগজগুলি প্রতিদিন পড়া হয়না, পড়ালেও দিনের অন্য অংশে গিয়ে অল্প কয়েকটা খবর লেখা বা প্রতিবেদন বা বিজ্ঞাপন এইসব দেখি। সংবাদ মাধ্যম নিয়ে এমনিতে তো দেশে একটা অশ্রদ্ধা ও সন্দেহ তৈরি হয়েছে। খবরের কাগজ আর টেলিভিশন চ্যানেল এইসবের উপর মানুষ বিশ্বাস হারিয়েছে। পুরো না হলেও বহুলাংশে তো বটেই। বিশ্বাস হারিয়েছে ঐ জায়গাটায়- এই কাগজটা কি সরকারের দালাল হয়ে গেল? দালালই বলে সকলে- যেটা দিয়ে বুঝাতে চায় যে এই কাগজটি বা এই চ্যানেলটি সম্ভবত কোন লাভের বিনিময়ে সরকারের পক্ষে খবর ও মতামত প্রচার করে এবং সরকারের হয়ে মানুষের বিরুদ্ধে তর্ক করে। না, সকলেরই তো সম্পাদকীয় নীতি থাকে, রাজনৈতিক দর্শন থাকে, মতামত থাকে। কারো মতামত সরকারের সাথে মিলে গেলে সেটা তো দোষের কিছু না আরকি। আপনার সাথে আমার তো রাজনৈতিক মতামত সরবাংশে মিলবে না। এটাই স্বাভাবিক। দোষের অংশ হচ্ছে ঐটা- কেউ যদি লাভের বিনিময়ে সরকারকে সমর্থন করে। ঐ সন্দেহ থেকেই দালাল বলে, রাজনৈতিক মতামতের পক্ষপপাতিত্বের জন্যে তো আর কেউ দালাল হয় না আরকি। পক্ষপাতিত্ব তো থাকবেই। প্রথম আলোর রাজনৈতিক দর্শনও একটা আছে, সম্পাদকীয় নীতির তো প্রতিফলন হয় কাগজে, সেগুলি দেখলেই আপনি বুঝবেন। ওরা গুড গভারনেন্স লাইনের কাগজ। মুক্ত বাজার অর্থনীতি ও গুড গভারনেন্স। আমি মুক্ত বাজার অর্থনীতি পছন্দ করি না, গুড গভারনেন্স যে একটা গণতন্ত্রবিরোধী ধারনা সে আমি স্পষ্ট করেই বুঝি। আমি সমাজতন্ত্র চাই। সুতরাং প্রথম আলোর সাথে আমার রাজনৈতিক দৃষ্টিভঙ্গি মিলে না। তবু সকালে বাথরুমে ঢুকার সময় প্রথম আলো নিয়েই ঢুকি। ওদের গ্রাফিক্স ভাল, ছাপা ভাল, বিনোদন পাতা ভাল, সেখানে হিন্দি সিনেমার খবর ভাল, স্পোর্টস নিউজগুলিও খারাপ না- কিন্তু একটু বাগাড়ম্বর বেশী আর অনাবশ্যক বিশেষ আর ক্রিয়াবিশেষণের বাহুল্যের নিছে খবর বা কমেন্টারি চাপা পরে যায়- নাইলে স্পোর্টস নিউজও ভাল ছিল। এই সবকিছু নিয়েও প্রথম আলোই দিনের শুরুতে পড়ি, আমার প্রথম পড়ার কাগজ। আমলাদের হাতে রোজিনার নির্যাতন, কারাবাস এবং এখন যে জামিন হয়েছে, সবকিছু মিলিয়ে প্রথম আলো আমার কাছে আরেকবার প্রমাণ করেছে যে না, এই কাগজটা দালাল কাগজ নয়, ধান্দাবাজ কাগজ নয়, ওরা ওদের ইন্ডিপেন্ডেন্স হারায়নি। আমি ওদেরকে পছন্দ নাও করতে পারি, ওরা আমার বিরুদ্ধ মতের পক্ষেও লিখতে পারে, আমি ওদের নিন্দাও কোর্টে পারি- কিন্তু এই কথাটা আমি অস্বীকার করতে পারি না যে প্রথম আলো একটি ইন্ডিপেন্ডেন্ট ডেইলি নিউজপেপার। যারা রোজিনার পক্ষে প্রথম আলো কি করেছে সেটা নিয়ে নিন্দা করছেন, আপনাদের কথা আমার পছন্দ হচ্ছে না। আপনার প্রত্যাশা কি ছিল? প্রথম আলোর সম্পাদক গিয়ে সচিবের সাথে আপোষ করে রোজিনাকে ছাড়িয়ে নিয়ে আসবে? প্রথম আলো যে সেটা করেনি সেজন্যে ওদের প্রতি আমার একটু ভক্তিই হচ্ছে। আমার ধারনা রোজিনা ইসলাম নিজেও চাইবেন না যে ওর কাগজ ওকে বাঁচানোর জন্যে দুর্নীতির সাথে আপোষ করুক। আরেকটা কথা, রোজিনা জামিন পেয়েছেন, হয়তো মুক্তিও পেয়ে যাবেন কিছুক্ষণের মধ্যে। কিন্তু রোজিনাকে যে হয়রানী করা হয়েছে সেটার কিন্তু কোন বিচার হলো না। সরকারের পক্ষের কিছু লোকজন দেখি বলছে যে বিষয়টা নিয়ে নাকি তদন্ত হচ্ছে। আসলেই কি? স্বাস্থ্য মন্ত্রণালয় যে তদন্ত কমিটি করেছে সেটা কল রোজিনার সাথে যে অন্যায় অত্যাচার হয়েছে সেটা তদন্তের জন্যে? নাকি রোজিনার বিরুদ্ধে তদন্তের জন্যে? আন্দাজে বলবেন না, জেনে বলুন।
সাবান দন্ত স দিয়ে লিখলেও পিচ্ছিল, তালব্য শ দিয়ে লিখলেও পিচ্ছিল। একটা পানিতে আরেকটা তেলে- কিন্তু পিচ্ছিল ঠিকই।
আহ, তাইলে কি এখন আমরা আনুষ্ঠানিকভাবেই ইসরাইল যেতে পারব! এটা জেনে বেশ ভাল লাগছে। না, বাংলাদেশের নাগরিকরা এর আগেও ইসরাইলে যেতে পারতো, গেছেনও অনেকে। বৈধভাবেই গেছেন কিন্তু সেই যাত্রার কোন রেকর্ড বাংলাদেশের পাসপোর্টে থাকতো না। সুস্পষ্ট করে জানিনা, তবে শুনেছিলাম যে ইসরাইলে থেকে ঘুরে এলে নাকি বাংলাদেশের নাগরিকদের নানারকম কিসব অসুবিধা হতো। (এইটা আমি শুনে বলছি, নিশ্চিত জানিনা, ব্যক্তিগত অভিজ্ঞতাও নাই- এইসব অসুবিধা বা হয়রানীর ধরণও আমি বিস্তারিত জানিনা,) তবে ইসরাইল রাষ্ট্রটি যে এলাকায় সেই এলাকা সম্পর্কে আমার বিপুল কৌতূহল আছে। লেভান্ত এলাকাটি হচ্ছে মানব সভ্যতার আঁতুড়ঘর বলতে পারেন- এখনকার ইসরাইল, গাজা উপত্যকা, ওয়েস্ট ব্যাংক এইসব হচ্ছে সেই লেভান্তের অংশ। সত্যেন সেনের লেখা গ্রন্থ পাপের সন্তান, অভিশপ্ত নগরী (আরও একটা বই আছে, নাম মনে পড়ছে না।), এইগুলি বই পরেছি সেই কবে! ছেলেবেলায়। তখন থেকেই লেভান্ত এলাকাটি নিয়ে কৌতূহল ছিল, জেরুজালেম নিয়ে কৌতূহল ছিল। বড় হয়ে কৌতূহলের সাথে সেখানে যাওয়ার আগ্রহও যোগ হয়েছে। পাসপোর্ট থেকে ইসরাইল সংক্রান্ত বিশেষ বিধানটা নাকি উঠে যাচ্ছে। তাইলে কি ইসরাইলে যাওয়া আর আমাদের জন্যে আর কোন ঝামেলার কাজ হবে না? এটা যদি হয়, শরীর স্বাস্থ্য যদি ঠিক থাকে, তাইলে একবার ইসরাইল যেতে চাই। সেই সাথে বাকি লেভান্ত- জর্ডান, লেবানন, আর সিরিয়া আর তুরস্কের আর মিশরের ঐসব এলাকা আর..., না থাক, লিস্টি করা বাদ দিই।
যদি পুনর্জন্ম থাকতো আর সেখানে যদি নিজের ইচ্ছে বেছে নেওয়ার সুযোগ থাকতো তাইলে আমি মেয়ে হয়ে জন্মাতে চাইতাম। কেন? একটি মেয়ে যখন নিজের পছন্দমত জীবন যাপন করতে চায় আর সেটা করতে গিয়ে কখনো কখনো সমাজের বেঁধে দেওয়া নিয়ম কানুন মাপ ইঞ্চি সেন্টিমিটার ভেঙে যায় অথবা, তসলিমার নাসরিনের ইয়ে ব্যাবহার করলে, পান থেকে খসে যায় সংস্কারের চুন, অথবা নারীকে একটি সীমার মধ্যে বেঁধে রাখার জন্যে আমরা যে হাজার হাজার সুতো দিয়ে সীমানা বেঁধে রাখি তার একটি কি কয়েকটি সুতো যায় ছিঁড়ে, আর গোটা পৃথিবী যখন লেগে যায় মেয়েটিকে হেনস্তা করতে- তখন দেখা যায় একজন মা তাঁর কন্যা আর গোটা বৈরি পৃথিবীর মাঝখানে হিমালয়ের মতো দেয়ায় হয়ে দাঁড়ায় আর কন্যার স্বাধীন ও অনন্দময় জীবন রক্ষার চেষ্টা করে। আপনি কি এইরকম দেখেছেন? আমি দেখেছি। একদম যায় যদি যাক প্রাণ এইরকম দৃঢ়তা নিয়ে দাঁড়িয়ে যায় খুবই সাধারণ ভঙ্গুর একজন নারী। নিজে মেয়ে তাঁর ইচ্ছামতো জীবন যাপন করুক, নিজের স্বপ্ন পূরণ করুক, তাতে যতো বাঁধার ঝড় তুফান আছে সবকিছুর সামনে দাঁড়িয়ে যায় মা। এ যেন তীব্র সাইক্লোনের সামনে একটু ছোট্ট মা পাখি বুক চিতিয়ে দাঁড়িয়ে ওর ছানাটিকে আড়াল করছে- ছানাটির গায়ে সাইক্লোনের আচর তো দূরের কথা, ছানাটি যেন টেরই না পায় যে এইরকম তীব্র সাইক্লোন বইছে। না, সবসময় এইরকম হয় না, সবসময় মা তাঁর মেয়েটির পাশে এইভাবে দাঁড়ায় না। উল্টো কখনো কখনো মা নিজেই সন্তানকে টেনে পচাগলা সমাজের ততোধিক পচা নিয়মের শৃঙ্খলে বাঁধতে চায়। কিন্তু যখনই কোন মা তাঁর মেয়ের পাশে এইভাবে দাঁড়িয়ে যায়, সেটি একটি অবাক করা যুদ্ধের মত হয়ে দাঁড়ায়। অবাক করা যুদ্ধ কেননা এই যুদ্ধের একদিকে থাকে গোটা সমাজ, সমাজের তৈরি করা শতাব্দী প্রাচীন জগদ্দলসদৃশ নিয়ম নীতি, প্রথা আইন বিধি বিধান কতকিছু আর আরেকদিকে থাকে ছোটখাটো দুর্বল অশক্ত এবং দক্ষতে ভঙ্গুর মনে হয় এইরকম একজন নারী। একজন নারী যিনি হয়তো নিজে বঞ্চিত হয়েছেন উচ্চ শিক্ষা থেকে কেবল নারী বলেই, হয়তো তাঁর পছন্দের জীবনটা তিনি যাপন করতে পারেননি কেবল নারী বলেই, হয়তো তাঁর জীবনের সব কয়টা দিন কেটেছে কেবল সমাজ সংসারের মন যোগাতে যোগাতে। তথাপি সেই অশক্ত, স্বল্প শিক্ষিত, প্রায় দাসীজীব যাপন করা নারীটির শক্তির কাছে হেরে যায় গোটা সমাজ সংসার। আমি দেখেছি। এবং আমি জানি আমি যদি আরও বহু বছর বাঁচি তাইলে আমি এইরকম আরও বহু বহুবার দেখতে পাবো কন্যার জন্যে কন্যার পক্ষে মায়ের এইরকম লড়াই। এইরকম যতবার দেখি, অনিবার্যভাবেই এই কথাটাই মনে আসে, আহা, আমি যদি মেয়ে হয়ে জন্মাতাম তাইলে মা ও মেয়ের এই প্রেমময় অথচ দৃঢ়ের চেয়েও দৃঢ়তম সম্পর্কটা অনুভব করতে পারতাম। আমার মাজেহ মাজেহ ইচ্ছে করে আমার নিজের কন্যাদেরকে এইরকম কিছু গল্প বলি, যেখানে মা তাঁর মেয়ের পাশে দাঁড়িয়েছে। বলা হয় না। বলা হয় না, কেননা প্রথমত, জ্ঞান দেওয়ার জন্যে এইরকম উপদেশমূলক গল্প বলা এইটা বড় প্রাচীনপন্থী, সেইরকম cool কোন ব্যাপার না। সবচেয়ে বড় যেটা, আমি জানি যে জীবন চলার পথেই ওরা একদিন শিখে যাবে, নিজেরা প্রত্যক্ষ করবে, নিজেরা অভিজ্ঞতা করবে মা ও মেয়ের এইরকম মধুর সম্পর্কের স্বাদ- সন্তান হিসাবে তো বটেই, এমনকি যখন ওরা মা হবে, যদি হয়, তখন মা হিসাবেও। যাপনের অভিজ্ঞতা থেকে শিক্ষাই জীবনের উত্তম শিক্ষা। নয় কি? আমার কেবল মনে হয়, হায়, আমার তো এই অভিজ্ঞতা কখনো হবে না। আমি তো আমার মায়ের পুত্র হয়ে জন্মেছি, কন্যা নয়।
দলদাস কথাটা কে প্রথম বলেছিল? ভুলে গেছি। এটা বেশ চাঙ্গা কথা হয়েছে। আমার থেকে থেকেই মনে হচ্ছে এই কথাটা। কেন? কি প্রসঙ্গে? প্রসঙ্গটা তো সাংবাদিক রোজিনা ইসলাম- সেই কথা তো বলাই বাহুল্য। কেন মনে হচ্ছে সেই কথাটা বলি। আমার কিছু বুদ্ধিমান এবং বেশ পড়ালেখা করা বন্ধুকে দেখছি নানাভাবে রোজিনা ইসলামকে হেনস্তা করার ঘটনাটা জাস্টিফাই করার চেষ্টা করছেন। সাত সেকেন্ড নাকি সাত মিনিটের ঐ ভিডিও কাটপিস তো আছেই। সাথে আবার যোগ হয়েছে জাতীয় নিরাপত্তা বিদেশী উদাহরণ এইসব ইতং বিতং কথাবার্তা। এক বন্ধু আবার বিলেত থেকে ম্যাসেজ করেছে, ঘটনাটা নিয়ে আপনার মতামত বা প্রতিক্রিয়া কি বলেন। এইটা নিয়ে আলাপ করতে চাচ্ছিলাম না। এড়িয়ে যেতে চাইলাম, তিনি সংক্ষেপে বললেন, রোজিনা কিন্তু ধোয়া তুলসী পাতা নয়। মনে পড়লো, ঠিক এই কথাটাই আমি আরেকজনের ফেসবুক পোস্টে দেখেছি, রোজিনা ধোয়া তুলসী পাতা নয়। রোজিনা ইসলাম ধোয়া তুলসী পাতা নন, এইটা তো একটা ফালতু বাৎ আরকি। ধোয়া তুলসী পাতা আমিও না, আপনিও না। এমনকি নির্দোষ যে কলাগাছ আপনার বাড়ীর পাশে, সেও তুলি পাতা নয়- ধোয়া কি আধা সে তো পরের কথা। এইসব কথাতে ফালতু দিকটা হচ্ছে যে, ভাই, আমি ময়লা তুলসী পাতা হলে বা আমার পেছনে কিছু ময়লা থাকলেই কি আমাকে নির্যাতন করাটা জাস্টিফাই হয়ে যায়? তাইলে এই কথাগুলি যে ওরা বলছেন এগুলি কেন বলছেন? ঐ যে, দলদাস যে! দলদাস আর কি করবে? কোন মানুষকে যখন প্রভুরা স্ক্যান্ডালাইজ করতে চায় তখন এইসব দলদাসরা কাজে আসে। ওরা এইসব কথা বলে বেড়ায় আর আপনাকে সেইসবে এনগেজ করার চেষ্টা করে। দলদাসের তো কোন নিজের মতামত থাকতে নেই। অনুমান করেন যে আজ যদি বিএনপি ক্ষমতায় থাকতো আর রোজিনা এইরকম নির্যাতিত আর হেনস্তা হতো তাইলে কি হতো! আপনি আমি প্রতিবাদ করতে গিয়ে যেসব কথা বলছি, ঐ দলদাসগুলি ঠিক এই কথাগুলিই বলতো আর আর আজকের দলদাসরা যেসব কথা বলছেন বিএনপির দলদাসগুলি ঠিক একই কথা বলতে থাকতো। দলদাসের কোন নিজের মতামত থাকে না- প্রভুর মতোই ওদের মত। আমার এইসব বন্ধুদের নানারকম কুযুক্তি আযুক্তি দেখি আর মনে মনে শুধু এই কথাটা বলি- দলদাস কথাটা কে যে প্রথম ব্যাবহার করেছিল! বড়ই চমৎকার শব্দ হয়েছে এটা। না, শোনেন, এইরকম মিথ্যা মামলা, বাজে মামলা, বানানো মামলা এবং এইসব মামলায় গ্রেফতার, জামিন দেওয়া না দেওয়া এইসব তো আমি অনেক দেখেছি। উকিল মানুষ এইগুলি আমাদেরকে দেখতে হয়। ব্যক্তিগতভাবেও দেখেছি, সেটা না হয় নাইই বললাম। রোজিনার বিরুদ্ধে মামলা হয়েছে, এই মামলায় এখন তিনি ভুগছেন- ঠিক আছে। শেষ পর্যন্ত তার কিছুই হবে না। এইসব মামলায় আমরা খুব একটা অবাক বা বিস্মিত হই না। একটু আহত হই এইটা দেখে যে দেশে গণতন্ত্র না থাকলে যে কি কি হতে পারে সেটা নিয়ে লোকেদের অসচেতনতা দেখে। বিশেষ করে যাদের কাছে প্রত্যাশা থাকে, ওদের আচরণে। যাউকগা। এই পুরো ঘটনার কি কোন ইতিবাচক ফলাফল দেখতে পাচ্ছেন? আমার কেন জানিনা মনে হচ্ছে যে খবরের কাগজে ও টেলিভিশনে স্বাস্থ্য খাত নিয়ে আমরা আরও কিছু ভালো ভালো অনুসন্ধানী প্রতিবেদন দেখতে পাবো। নিতান্ত খারাপ হয় না ব্যাপারটা। আখেরে আমরা যারা সংবাদের ভোক্তা- আমরা তো ভালো জিনিস পাব! নাকি?
অবিলম্বে - সাংবাদিক রোজিনা ইসলামের মুক্তি চাই - ফালতু মামলা প্রত্যাহার চাই - নির্যাতক আমলাদের শাস্তি চাই সেই সাথে সাংবাদিক নির্যাতনের সাফাই দিয়ে কেন সরকারী টাকায় মন্ত্রণালয়ের নামে বিজ্ঞাপন প্রকাশ করা হলো সেটার জবাব চাই।
(১) একজন সাংবাদিক বা এখন একটা নতুন শব্দ হয়েছে, সংবাদকর্মী, তিনি যদি তার পেশাগত কাজের অংশ হিসাবে লোহার সিন্দুক ভেঙে সরকারের গোপন তথ্য বের করে নিয়ে আসেন এবং সৎ উদ্দেশ্যে সেই তথ্য জনগণকে জানানোর জন্যে সেগুলি কাগজে প্রকাশ করে সেটা কোন অন্যায় নয় এবং এটা কোন অপরাধ নয়। ফাইলের ছবি তোলা বা সরকারের নথী ফটোকপি করে আনা এগুলি তো একরকম প্রকাশ্যেই হয় সচিবালয়ে এবং সচিবালয়ের বাইরে বিভিন্ন দপ্তরে, এর মধ্যেও আমি গুরুতর অন্যায় কিছু দেখি না। বিশেষ করে সংবাদপত্রে অনুসন্ধানী প্রতিবেদন যারা করেন, ওরা তো এটা করবেনই- প্রয়োজনে সরকারের দপ্তরের পেটের মধ্যে হাত ঢুকিয়ে তথ্য বের করে আনবেনই, নাইলে তিনি কিসের অনুসন্ধানী সাংবাদিক? এইটা নিয়ে সংবাদপত্র ও সরকারের মধ্যকার দ্বন্দ্ব নতুন কিছু না। পৃথিবীর প্রায় সব দেশেই সরকারের কর্মকর্তারা মনে করেন যে ওদের নথীতে থাকা তথ্য সেগুলি হচ্ছে মহামূল্যবান সম্পদ, রাষ্ট্রের এবং জনগণের স্বার্থেই ঐরকম সকল তথ্য গোপন থাকা উচিৎ। এইরকম গোপন রাখার মতলবে নানারকম আইন কানুনও হয়েছে একসময়। আমাদের দেশেও হয়েছে অফিশিয়াল সিক্রেটস এক্ট, সেই কলোনিয়াল আমলে। একই রকম আইন বার্মায়ও হয়েছে, একই সময়ে। বছর দুয়েক আগে বার্মায় এই আইনে দুই তিনজন সাংবাদিকে সাজাও দিয়েছে বার্মার আদালত। আমেরিকায় হয়েছিল তারও আগে ১৯১৭ সনে- আমেরিকার আইনটার নাম এসপিওনাজ এক্ট। এইসব আইন কার্যকর থাকার পরেও সাংবাদিকরা নানা কায়দায় তথ্য সংগ্রহ করেছে যুগে যুগে। তথ্য সংগ্রহের এই কায়দাগুলি সবসময় যে ঐসব আইনের সীমানা মেনে হয়েছে সেরকম নয়। সাংবাদিকরা তথ্য সংগ্রহ করতে গিয়ে ঐসব আইনগত সীমা পরিসীমা উপসীমা এইগুলিকে মাঝে মধ্যেই বুড়ো আঙ্গুল দেখিয়েছে। এরকম একটা উদাহরণ দিই। ১৯৭১ সনের জুন মাসে নিউ ইয়র্ক টাইমস একটা ধারাবাহিক প্রতিবেদনের প্রথম কিস্তি প্রকাশ করল। প্রতিবেদনের বিষয় হচ্ছে, ভিয়েতনাম যুদ্ধ নিয়ে আমেরিকার প্রেসিডেন্ট কংগ্রেসের সাথে এবং জাতির সাথে মিথ্যাচার করেছেন, যুদ্ধের ব্যপ্তি ইত্যাদি সম্পর্কে তথ্যগুলি প্রেসিডেন্টের অফিস গোপন রেখেছে। (২) নিউ ইয়র্ক টাইমস এই তথ্য পেয়েছে ড্যানিয়েল এলসবারগ নামে আমেরিকার প্রতিরক্ষা মন্ত্রণালয়ের একজন কর্মকর্তা। সেই কর্মকর্তা গোপনে এইসব তথ্য নিউ ইয়র্ক টাইমসের কাছে হস্তান্তর করে। আমেরিকার সরকার তখন তৎপর হয়ে ওঠে। প্রথমেই ওরা নিউ ইয়র্ক টাইমসের উপর একটা নিষেধাজ্ঞা দেয়, যে না, জাতীয় নিরাপত্তার সাথে সংশ্লিষ্ট বিষয় এটা, এটা নিয়ে নিউ ইয়র্ক টাইমস আর কোন প্রতিবেদন ছাপতে পারবে না। আর ড্যানিয়েল এলসবার্গের বিরুদ্ধে ওরা এসপিওনাজ এক্ট বা গোয়েন্দাবৃতি আইনের অধীনে একটা মামলা ঠুকে দেয়। এলসবার্গের বিরুদ্ধে মামলাটা টিকেনাই, নানা নাটকের পর আদালত সেই মামলাটা খারিজ করে দেয়। এদিকে নিউ ইয়র্ক টাইমস সরকারের নিষেধাজ্ঞার বিরুদ্ধে সুপ্রিম কোর্টে গেছে। ওদের বক্তব্য হচ্ছে যে এই যে সরকার খবরটা প্রকাশে নিষেধাজ্ঞা দিয়েছে, সেটা আমেরিকার সংবিধানের প্রথম সংশোধনী বা বাক ও চিন্তার স্বাধীনতার যে অধিকার সেটা ভঙ্গ করেছে। আমেরিকার সুপ্রিম কোর্ট নিউ ইয়র্ক টাইমসের পক্ষে রায় দেয়, বলে দেয় যে নিক্সনের সরকার যে নিষেধাজ্ঞা চাইছে নিউ ইয়র্ক টাইমস ও অন্যান্য কাগজের বিরুদ্ধে সেটা ওদের সংবিধান বিরোধী। এইসব ঘটনা এবং মামলাগুলি এই পুরো অধ্যায়টা পেন্টাগন পেপারস কেইস নামে পরিচিত। শুধু পেন্টাগন পেপারের ঘটনাই নয়। নিক্সনের জমানাতেই নিক্সনের বিরুদ্ধে ওয়াটারগেট কেলেঙ্কারি যে প্রকাশিত হয়েছিল, সেখানেও তথ্যগুলি সাংবাদিকরা ঠিক তথাকথিত বৈধ পন্থায় পায়নি। আমাদের আমলাদের ভাষায় বলতে গেলে, সেইসব তথ্যও সাংবাদিকরা চুরি করেই সংগ্রহ করেছিল। সেই তথ্যগুলিই তো আমেরিকার ইতিহাসে তুলকালাম কাণ্ড ঘটিয়ে দিয়েছিল। নিকসন সাহেব ক্ষমতা থেকে সরে যেতে বাধ্য হন। (৩) এই যে সাংবাদিকদের তথ্য সংগ্রহ ও প্রকাশের অধিকার, সেটা আমেরিকার সংবিধানের প্রথম সংশোধনীর অধীনে সুরক্ষিত। প্রথম সংশোধনী হচ্ছে বাক ও চিন্তার স্বাধীনতা, আর বাক স্বাধীনতারই একটা অংশ হচ্ছে সংবাদ সংগ্রহ ও প্রকাশ করার অধিকার। আমাদের সংবিধানে কিন্তু সাংবাদিকদের এই অধিকারটা আমেরিকার বা ভারতের বা এইরকম অন্য অনেক দেশের সংবিধানের চেয়েও ভালোভাবে সুরক্ষিত। আমাদের সংবিধানের ৩৯ নং অনুচ্ছেদে সংবাদপত্রের স্বাধীনতাকে একটি আলাদা স্বতন্ত্র অধিকার হিসাবে স্বীকৃত। এই অনুচ্ছেদে একদম স্পষ্ট করে সংবাদপত্রের স্বাধীনতাকে একটি স্বতন্ত্র মৌলিক অধিকার হিসাবে চিহ্নিত করা হয়ে। সংবিধানের ৩৯ নং অনুচ্ছেদের মৌলিক অধিকারগুলিকে সীমিত বা খর্ব করার ক্ষেত্রগুলিও সংবিধানে একদম স্পষ্ট করে বলা আছে। বলা আছে যে সংবাদপত্রের স্বাধীনতা নিশ্চিত করা হয়েছে শুধু "রাষ্ট্রের নিরাপত্তা, বিদেশী রাষ্ট্রসমূহের সহিত বন্ধুত্বপূর্ণ সম্পর্ক, জনশৃঙ্খলা, শালীনতা ও নৈতিকতার স্বার্থে কিংবা আদালত-অবমাননা, মানহানি বা অপরাধ-সংঘটনে প্ররোচনা সম্পর্কে আইনের দ্বারা আরোপিত যুক্তিসঙ্গত বাধানিষেধ-সাপেক্ষে"। অর্থাৎ শুধুমাত্র ঐ কয়েকটা বিষয়ে পার্লামেন্ট আইন দ্বারা সংবাদপত্রের স্বাধীনতা কিছুটা খর্ব করতে পারে বটে, এছাড়া আর সকল ক্ষেত্রে সংবাদপত্রের স্বাধীনতা এমনকি পাল্রলামেন্টও খর্ব করতে পারে না। রোজিনা ইসলামের ঘটনাটা যদি ধরেন, আমি একজন পেশাদার উকিল হিসাবে আপানদেরকে বলতে পারি যে, আমাদের সংবিধান অনুযায়ীই রোজিনা ইসলামের অধিকার আছে সাংবাদিকের সহজাত কাজের পদ্ধতি অনুযায়ী তিনি যেভাবে পারেন সেভাবেই তথ্য সংগ্রহ করতে পারেন এবং সেই তথ্য প্রতিবেদন আকারে কাগজে প্রকাশ করতে পারেন। 'সংবাদক্ষেত্রের স্বাধীনতা' বলতে যে স্বাধীনতাটিকে আমাদের সংবিধানের ৩৯ অনুচ্ছেদ মৌলিক অধিকার হিসাবে সুরক্ষা দিয়েছে, রোজিনা যা করেছেন সেটা সেই অধিকারেরই অংশ। (৪) সংবিধানে সুরক্ষিত 'সংবাদক্ষেত্রের স্বাধীনতা' যে একটি মৌলিক অধিকার এবং এটা যে একটা গুরুত্বপূর্ণ মৌলিক অধিকার সেটার প্রতিফলন আপনি আমাদের আইনের নানা আইনে দেখতে পাবেন। এর একটা গুরুত্বপূর্ণ উদাহরণ হচ্ছে জনস্বার্থ সংশ্লিষ্ট তথ্য প্রকাশ (সুরক্ষা প্রদান) আইন, ২০১১, যেটাকে আমরা সংক্ষিপ্ত আকারে হুইসেলবলয়ার আইন হিসাবে চিনি। সেইখানে বলা আছে যে "জনস্বার্থ সংশ্লিষ্ট সঠিক তথ্য প্রকাশের কারণে তথ্য প্রকাশকারীর বিরুদ্ধে কোন ফৌজদারী বা দেওয়ানী মামলা বা, প্রযোজ্য ক্ষেত্রে, কোন বিভাগীয় মামলা দায়ের করা যাইবে না।" (৫(২) ধারা) তাইলে এই যে স্বাস্থ্য মন্ত্রণালয়ের অফিসে গিয়ে রোজিনা ইসলামকে হেনস্তার শিকার হতে হল এটা কি? সংবাদক্ষেত্রের স্বাধীনতা যদি এতোই ব্যাপক এবং এতোই সুরক্ষিত, তাইলে রোজিনা ইসলামের মতো একজন সিনিয়ার এবং পুরস্কারপ্রাপ্ত খ্যাতিমান সাংবাদিকে কিভাবে ওরা এইরকম হেনস্তা করে? এই প্রসঙ্গে আমার বিজ্ঞ বন্ধু ব্যারিস্টার তানজিবুল আলমকে দেখলাম একাত্তর টিভিতে একদম সঠিক কথাটা বলেছেন। তিনি বলেছেন যে এটা হচ্ছে নির্বাহী বিভাগের পেশী প্রদর্শন। ওরা ভালভাবেই জানে যে এই মামলায় রোজিনা ইসলামের কোন শাস্তি হবে না। কিন্তু রোজিনাকে এইরকম হয়রানী করে ওরা সবাইকে একতা বার্তা দিচ্ছে। বার্তাটা যে কি সেটা কি ভেঙে বলতে হবে? শোনেন, এটা রোজিনা ইসলামের ব্যক্তিগত হয়রানীর বিষয় মাত্র নয়। এটা দেশে গণতন্ত্র আছে কি নেই, থাকবে কি থাকবে না সেই প্রশ্ন। আমাদের দেশের ফাউন্ডিং ফাদাররা আজ থেকে প্রায় পঞ্চাশ বছর আগেই চিহ্নিত করেছিলেন যে সংবাদক্ষেত্রের স্বাধীনতা আমাদের স্বাধীন প্রজাতন্ত্রের জন্যে একটি অতি গুরুত্বপূর্ণ ব্যাপার। কেননা সংবাদপত্রের স্বাধীনতা হচ্ছে গণতন্ত্রের একটি অবিচ্ছেদ্য অঙ্গ। এইজন্যেই ওরা আমাদের চেনাজানা অন্যসব দেশের সংবিধানের চেয়ে একধাপ এগিয়ে এই স্বাধীনতাটিকে একটি স্বতন্ত্র মৌলিক অধিকার হিসাবে সুরক্ষা দিয়েছেন। রোজিনা ইসলামের উপর আক্রমণ হচ্ছে আমাদের দেশের গণতন্ত্রের অস্তিত্বের উপর আক্রমণ- এই আক্রমন দেশে গণতন্ত্রের অস্তিত্ব নিয়ে সংশয় সৃষ্টি করে। (৫) সংবাদ সংগ্রহ ও সংবাদ পরিবেশন এটা সংবাদক্ষেত্রের কেবল অধিকার মাত্র নয়। এটা ওদের দায়িত্বও বটে। সংবাদকর্মীর দায়িত্ব হচ্ছে সংবাদ সংগ্রহ করা, যে কোন উপায়ে সংবাদ সংগ্রহ করা- সেটা টাকা দিয়ে খরিদ করে হোক বা ধার করে হোক বা চুরি করে হোক, যেভাবি হোক না কেন। সংবাদকর্মী রোজিনা ইসলাম যেটা করেছেন সেটা ওর দায়িত্বের অংশ। নির্বাহী বিভাগের যেসব লোক রোজিনার উপর হামলে পড়েছিল, ওরা তার দায়িত্ব পালনে বাধা দিয়েছে ওর মৌলিক অধিকারে হস্তক্ষেপ করেছে। আমার আরেকজন বিজ্ঞ বন্ধু পুরো ব্যাপারটা একটা ছবি দেখিয়ে পুরো ঘটনা সম্পর্কে ওর মতামত প্রকাশ করেছেন। ছবিটা দেখিয়ে তিনি বললেন, এইটা হচ্ছে একটা প্রতীকী ছবি, দেশের বর্তমান পরিস্থিতির প্রতীক এটা। ছবিটাতে নির্বাহী বিভাগ সংবাদক্ষেত্রের টুটি চেপে ধরে আছে। কোন ছবিটার কথা বলছি বুঝেছেন তো?
(১) টেলিভিশনে আলোচনা হচ্ছিল একজন নারী লেখক প্রসঙ্গে একজন সাহিত্য সম্পাদকের 'রক্ষিতা' কথাটার ব্যবহার প্রসঙ্গে। টেলিভিশনের সঞ্চালক এবং একজন আলোচক এরা নারী, আর ওদের সাথে দুইজন পুরুষ আলোচক- একজন সাংবাদিক এবং আরেকজন বিশ্ববিদ্যালয় শিক্ষক। পুরুষ দুই আলোচকের আলোচনা আমাকে বেশ আমোদিত করেছে। আমোদিত করেছে কেন? যিনি বিশ্ববিদ্যালয় শিক্ষক তাঁর কথা হচ্ছে নারী প্রসঙ্গে হোক বা পুরুষ প্রসঙ্গে হোক এই ধরনের লিঙ্গবাদী কথা বলা ঠিক নয়। যিনি সাংবাদিক তিনি বেশ বিজ্ঞের মতো বললেন, কিছু লোকের মস্তিষ্কের ভিতর বাস করে একেকটা ধর্ষক মন, এইসব হচ্ছে সেই ধর্ষক মনের বহিঃপ্রকাশ। আমোদ হচ্ছে এই জন্যে যে এই দুই আলোচক একদম ঠিকঠিক পুরুষ হিসাবে পুরুষের সামাজিক দায়িত্ব সম্পূর্ণ নিষ্ঠার সাথে পালন করেছেন। ওরা কেউই চিহ্নিত করলেন না যে এইটা হচ্ছে পুরুষতান্ত্রিক দৃষ্টিভঙ্গির প্রকাশ। একজন বলছেন যে এইধরনের অশ্লীল গালিগালাজ এইগুলি বিশেষভাবে নারীকে হেনস্তা করার জন্যে ব্যাবহার হয় না, এটা নারী পুরুষ দুই ক্ষেত্রেই হয়। আরেকজন বললেন যে এইসব আচরণ ব্যক্তিগত প্রবণতা মাত্র- সেইসব ব্যক্তির আচরণ যাদের থাকে ধর্ষক মন। ও ভাই, এইসব কোন লিঙ্গ নিরপেক্ষ আচরণ বা ব্যক্তিগত স্বভাব বা মানসিক অবস্থার বহিঃপ্রকাশ নয়। এই যা নারীকে রক্ষিতা চিহ্নিত করা, এটা করা হয় বিশেষভাবে নারীর ক্ষেত্রে। যখন কোন নারী তাঁর পেশাগত ক্ষেত্রে, অফিসে বা ব্যাবসায় একটু সফলতা পায় তাকেই আমাদের সমাজে কেউ না কেউ চরিত্রহীনা হিসাবে চিহ্নিত করবে। দুইটা কারণ। প্রথম কারণ তো হচ্ছে যে একজন পুরুষ কখনোই স্বীকার করবে না যে একজন নারী তার চেয়ে বুদ্ধিতে প্রজ্ঞায় মেধায় অগ্রসর হতে পারে। আপনি এইরকম অনেক দেখবেন, স্ত্রী হয়তো বিশ্ববিদ্যালয়ে দর্শন পড়ান, কিন্তু তার স্বামীটি, যিনি হয়তো দর্শন পড়েননি কোনদিন, সেও সেই দর্শনের অধ্যাপিকাকে দর্শন বিষরে লেকচার দিতে দ্বিধা করে না। (২) দ্বিতীয় কারণটি হচ্ছে পুরুষতন্ত্রের চোখে নারীর অবস্থান। পুরুষতন্ত্রের সূচনালগ্ন থেকেই পুরুষের চোখে নারীর মর্যাদা হচ্ছে যে নারী হচ্ছে পুরুষের মালিকানায় থাকা একটি প্রাণী। মালিকানা- এইটাই হচ্ছে পুরুষতন্ত্রে নারীর সাথে পুরুষের সম্পর্ক। নারীর মালিক পুরুষ। প্রতিটা নারীর একজন পুরুষ মালিক থাকতে হবে এবং প্রতিটা নারীকে তার মালিক বা প্রভুর নির্দেশ মেনে চলতে হবে। এবং পুরুষের মালিকানাধীন প্রাণী হিসাবে নারীর জন্যে সামাজিকভাবেও কিছু সাধারণ নিয়ম আছে, সেইগুলিও নারীকে মানতে হবে। কোন নারী যদি সেটা না মানে, তাইলে সেই নারীটি হচ্ছে বেশ্যা বা রক্ষিতা বা ঐরকম কিছু। আপনি দেখবেন যে, যে নারীটি গান করে, অভিনয় করে বা নাচ করে বা বিনোদনমূলক একতা কিছু করে, তাকে ওরা বলবে বেশ্যা। কেন? কারণ গান করুক বা অভিনয় করুক বা নাচ করুক, নারী সেঁতা করতে পারে কেবল তার স্বামীর জন্যে। স্বামী মানে হচ্ছে মালিক বা প্রভু। প্রভু ছাড়া অন্য কারো জন্যে সে কেন গান করবে নাচ করবে বা অভিনয় করবে? তার মানে হচ্ছে এই নারীটি মালিক-দাসী সম্পর্কের মৌলিক নিয়ম মানছে না। সুতরাং সে বেশ্যা। এইজন্যে দেখবেন ওয়াজ করার সময় হুজুররা নারীর মালিককে দোষ দেয়, তোমার মেয়েকে গার্মেন্টসে কাজ করতে পাঠিয়েছে কেন? তোমার মেয়েকে ক্লাস ফোর ফাইভের বেশী পড়াবে কেন? তোমার স্ত্রীকে চাকরী করতে পাঠিয়েছ লজ্জা করেনা তোমার? তোমার স্ত্রী হাটে বাজারে যায় বাড়ীর বাইরে যায় লজ্জা করে না তোমার? তুমি কি পুরুষ? স্পিরিটটা হচ্ছে ঐটাই- নারী মানে হচ্ছে পুরুষের মালিকাধীন এক ধরনের প্রাণী বা পণ্য। নারী তার নিজের মালিক নয়, নারী তার মর্জির মালিক নয়, নারী তার শরীরের মালিক হবে সেটা তো প্রশ্নই উঠে না। এই নিয়ম যে নারী মানে না, সে তো ওদের চোখে বেশ্যা। (৩) এইটাই পুরুষতন্ত্রের চোখে নারীর সামাজিক অবস্থান। এই পুরুষতন্ত্র আমাদের শিরায় শিরায় প্রবাহিত হচ্ছে হাজার বছর ধরে। আমাদের শারীরিক অনেক স্বভাব বা প্রবণতা যেমন আমরা জন্ম থেকেই পাই, যেগুলি আমাদের দেহের কোষে কোষে প্রজন্ম থেকে প্রজন্মান্তরে শরীরের অপারেটিং সিস্টেমের মতো অন্তর্নিহিত থাকে, এই পুরুষতান্ত্রিক চেতনা আমাদের শিরায় শিরায় প্রবাহিত হয়। এটা হচ্ছে পুরুষের স্বভাবের মতো, ঢিল ছুটে আসলে যেমন আপনা থেকেই আপনার শরীর প্রতিক্রিয়া দেখায়, অনেকটা সেরকম। বেশ্যা বলেই কেন গালি দিতে হবে? নারীর চরিত্র নিয়েই কেন আক্রমণ করতে হবে? কারণ এই প্রভু-দাসী সম্পর্কের অন্যতম মুল শর্ত হচ্ছে নারীর শরীরের উপর বা নারীর যোনীতে তার প্রভুর মনোপলি। নারীর শরীরের মালিক হবে কেবল তার প্রভু। প্রভু বদল হতে পারে- নারীকে হস্তান্তর করা যাবে, কেনাবেচাও পুরোপুরি অবৈধ নয়- কিন্তু যে যখন মালিক হবে, তার মনোপলি থাকতে হবে। নারী হচ্ছে পুরুষের মালিকানায় থাকা শস্যক্ষেত্রের মতো। যে নারীটি এই মালিক-দাসী সম্পর্ক মানবে না বা অস্বীকার করবে, সে হয়ে যায় নষ্টা পতিতা। এইটাই পুরুষতন্ত্র। না, অনেক পুরুষ আছে যারা চট করে এইরকম গালি দেয় না। ওরা কি তবে নারীকে পুরুষের সমান মর্যাদার মানুষ মনে করে? না। দুই একজন হয়তো করে, কিন্তু সকলেই নয়। যেসকল ভদ্রলোক গালিগালাজ করেন না ওদের বেশীরভাগ গালিগালাজ থেকে বিরত থাকেন নিতান্ত দয়াপরবশ হয়ে। ওরা মেহেরবান। ওরাও মনে করেন যে নারী হচ্ছে ঊনমানুষ, পুরুষের চেয়ে একটু কম, পুরুষের অধীন থাকা ছাড়া ওর গতি নাই। কিন্তু মধ্যযুগে শিভালরি বলে একটা জিনিস বিকশিত হয়েছে- নারী অসহায় নারী দুর্বল নারী ভঙ্গুর, সুতরাং সবল পুরুষ তার সাথে মন্দ আচরণ করবে না। এই মেহেরবানদের মেহেরবানীও ঠিক নারীকে পুরুষের সমান মর্যাদার মানুষ মনে করে না। (৪) এইটাই হচ্ছে ব্যাখ্যা- কেন নারীর বিরোধ করতে গেলে পুরুষ প্রথমেই তাকে চরিত্রহীন দেখাতে চায়, কেন তাকে বেশ্যা বলে গালি দেয় কেন তাকে রক্ষিতা বলে ছোট করতে চায়। এটা কেবল একজন ব্যক্তির 'ধর্ষক মন'এর অসভ্য আচরণ নয় বা একজন অসংস্কৃত লোকের পুরুষ নারী নির্বিশেষে করা গালাগালি নয়। এইসব আচরণ হচ্ছে পুরুষতন্ত্রের নির্ধারিত সামাজিক বিধিবিধানের প্রতি নিষ্ঠাবান আনুগত্যের বহিঃপ্রকাশ মাত্র- পুরুষতান্ত্রিক আচরণ। ভুল করবেন না, এটা কেবল একজন বা দুইজন বা একদল পুরুষের অপরাধমূলক আচরণ নয়- অপরাধমূলক বটে, কিন্তু এটা হচ্ছে সকল পুরুষ তথা পুরুষতন্ত্রের অপরাধমূলক আচরণ।
দৈনিক প্রথম আলোর জ্যেষ্ঠ প্রতিবেদক রোজিনা ইসলামকে সচিবালয়ে স্বাস্থ্য মন্ত্রণালয়ে আটকে রাখা হয়, মারধোর করা হয় তাঁকে এবং প্রায় ছয় ঘণ্টা সচিমালয়ে আটকে রাখার পর শাহবাগ থানায় নিয়ে গেছে। আমি যতদূর মনে করতে পারছি, বাংলাদেশ প্রেস ইনস্টিটিউট (পিআইবি) ও দুর্নীতি দমন কমিশনের (দুদক) ‘দুর্নীতি প্রতিরোধে গণমাধ্যম পুরস্কার বাংলাদেশ’ নামে একটা পুরস্কার আছে, একদম প্রথম দিনেক সেই পুরস্কারটা পেয়েছিলেন রোজিনা ইসলাম। আমি এই ঘটনার প্রতিবাদ করি। নিন্দা করি। সংবাদ কর্মীকে মারধোর করার কোন অধিকার স্বাস্থ্য মন্ত্রণালয়ের লোকজনের নাই। অবিলম্বে রোজিনার মুক্তি চাই। তাঁর বিরুদ্ধে গৃহীত পুলিশী ব্যাবস্থার নিন্দা করি। স্বাস্থ্য মন্ত্রণালয়ের যে সকল কর্মকর্তা কর্মচারী এই ঘটনার সাথে জড়িত ওদের সকলের বিচার চাই। আমি প্রত্যাশা করি যে সাংবাদিকদের যে ইউনিয়নগুলি আছে, ওরা সবাই এই ঘটনার বিরুদ্ধে স্পষ্ট অবস্থান নিবেন। সংবাদ সংগ্রহ করতে যাওয়া একজন সংবাদকর্মীকে এইরকম হেনস্থা করা অন্যায়। অন্যায়। এইটা ভাল লক্ষণ নয়। মনে রাখবেন, রোজিনা দেশের শীর্ষস্থানীয় কাগজের সিনিয়ার একজন রিপোর্টার। তাঁর সাথে যদি এইরকম আচরণ করা হয়- এটা কোন ভাল লক্ষণ নয়। এই ঘটনার বিরুদ্ধে প্রেসের লোকজন যদি এক্ষুনি ঘুরে না দাঁড়ান, তাইলে আপনাদের সাথে সরকারের কর্মকর্তা কর্মচারীরা কিরকম আচরণ করবে তার একটা মান হিসাবে এইটা দাঁড়িয়ে যাবে। এইটা রোজিনার জন্যে না, প্রেসের স্বার্থেই এই ঘটনার বিরুদ্ধে শক্ত অবস্থান নিন। 
এক নম্বর কথা, বেয়াদব কখনো শিল্পী হতে পারে না। নানারকম দক্ষতা থাকতে পারে কিন্তু আদব যার নাই, বিনয় যে শিখতে পারেনি সে কখনো শিল্পী নয়। এইটা কথার কথা নয়, আপনি এখন থেকে লক্ষ্য করে দেখবেন- এই কথাটা একদম বাস্তব সত্যি। বিশেষ করে সঙ্গীতের ক্ষেত্রে- বেয়াদবের গাওয়া গান শুনে দেখবেন, সব সুর নিখুঁতভাবে লাগানোর দক্ষতা থাকলেও দেখবেন ওর সুর কখনো আপনার অন্তরকে স্পর্শ করবে না। সঙ্গীতের ক্ষেত্রে বেয়াদবি অহংকার এইসব হচ্ছে গুয়ের মতো- সবচেয়ে মিষ্টি সুবাসকেও গু দুর্গন্ধ করে দেয়। বেয়াদবের কণ্ঠে অইরকম সব গু মাখানো থাকে, সবচেয়ে মিষ্টি সুরটিকেও বেয়াদবি বা অহংকার ইয়ে করে দেয়। দ্বিতীয় কথাঃ মূর্খের কোন বিনয় থাকে না এবং গাধার স্বর নিচু হয় না। এই কথাটার যে দুইটা অংশ, দুইটার অর্থ একই। এই কথাটির তৃতীয় আরেকটা রূপ আছে- ধরিত্রীর গায়ে দর্পভরে পা ফেলে যারা হাটে, ধরিত্রী বা মৃত্তিকা বা জননী ওদেরকে পছন্দ করে না। ফলে ওরা কিছু ফলাতে পারে না বা সৃষ্টি করতে পারে না। কেননা মূর্খ তো হচ্ছে সেই ব্যক্তি যে তার নিজের অজ্ঞতা সম্পর্কে ওয়াকেফহাল নয়। তার কাছে নিজের জানার বাইরে কোন জ্ঞানের অস্তিত্ব নেই, নিজের গুণের ঊর্ধ্বে কোন গুণের অস্তিত্ব নেই। ফলে মূর্খ কখনো অপরের গুণ বা অপরের প্রতিভা বা অপরের যোগ্যতা বুঝতে পারে না। ঐ দুইটা কথারই সম্পূরক কথা, মূর্খ না হলে কারো পক্ষে বেয়াদব হওয়া কঠিন। কেননা যার মধ্যে জ্ঞান থাকে, শিল্প থাকে, সে প্রতিটা মানুষের মধ্যে নতুন কিছু দেখতে পায়, প্রতিটা ঘটনায় নতুন কিছু দেখতে পায় যেটা সে আগে দেখেনি। ফলে জ্ঞানী ব্যক্তি প্রতিটা মানুষকেই সম্মান করতে বাধ্য হয়, প্রতিটা শিল্প কর্মেই মুগ্ধ হয়। তাঁর পক্ষে আর বেয়াদব হওয়া সম্ভব হয় না। মূর্খ যে সে বিনয়ের অর্থ বুঝে না, বিনয়কে সে পরাজয় বা অবনমন মনে করে। ফলে মূর্খ ব্যক্তি ঔদ্ধত্য বিদ্রোহ আর বেয়াদবি এইগুলি অর্থ গুলিয়ে ফেলে। তারুণ্যের ঔদ্ধত্য যৌবনের স্পর্ধা আর বিদ্রোহের দুরন্ত সাহস এক জিনিস, আর বেয়াদবি আরেক জিনিস। মূর্খ এর পার্থক্য জানেনা। এই কারণে মূর্খের সাথে তর্ক করতে নেই এবং মূর্খকে সমালোচনাও করতে নেই। একই কথা বেয়াদবের ক্ষেত্রেও। প্রকৃত প্রস্তাবে মূর্খ আর বেয়াদব ওরা সকলেই তো একই- গাধার চেয়ে একটু ঊনপ্রাণী হয়। 
কাল বা সময় বৈনাশিক; কিন্তু সে সেই সমস্ত কুয়াশাগুলোকেই কেটে কেটে চলেছে, যা পরিপ্রেক্ষিতের ব্যাপ্তি বাড়াবার পক্ষে অন্তরায়ের মতো। (জীবনানন্দ দাশঃ উত্তররৈবিক বাঙলা কাব্য)
(১) ঠিক দুই বছর হয়ে গেল? নাকি তিন বছর? হিসাবটা গোলমেলে লাগছে। তারিখটা ঠিক আছে- আমাকে ওরা গ্রেফতার করে নিয়ে যায় ১৫ই মে তারিখ সকাল বেলা। রোজার দিন ছিল। একজন সাব ইন্সপেক্টর এসে খাগড়াছড়িতে এক সেটেলারের দায়ের করা মামলাটার কথা জানিয়ে আমাকে বলে যে ওর সাথে আমাকে বনানী থানায় যেতে হবে। আমি ওকে বসিয়ে গোসল সেরে ঘিয়ে রঙের পাঞ্জাবী পরে মাথায় ভিজে চুল নিয়ে বেরিয়ে দেখি ঐ সাব ইন্সপেক্টর আবার বসার ঘরে বসে ঘন দুধ আর এলাচ মশলা এইসব দিয়ে বানানো চায়ে ডুবিয়ে ডুবিয়ে বিস্কুট খাচ্ছে। সাথে গেলাসের গায়ে জলকনা জমে যাওয়া হিম ঠাণ্ডা পানি। বাসায় তখন আমার গৃহকর্মীরা ছাড়া কেউ নেই। জেনিফা ছিলেন তখন লন্ডনে। বড় মেয়ে তো ততদিনে পড়াশুনার জন্যে লন্ডনে বসবাস শুরু করে দিয়েছে। ছোট মেয়েটার পরীক্ষা চলছিল, সে ছিল স্কুলে। চলে গেছি বনানী থানায়, তারপর সেখান থেকে আদালত, আদালত থেকে কেরানীগঞ্জের কেন্দ্রীয় কারাগার। পরে আমি জামিনে মুক্তি পাই। যেদিন আমাকে গ্রেফতার করা হয় সেদিন বুধবার ছিল। সেদিনই লন্ডন থেকে রওনা দিয়ে বৃহস্পতিবার সকাল সকাল জেনিফা ঢাকায় পৌঁছেছে। জামিনে বেরিয়ে আসার পর বৌয়ের হাতে কিঞ্চিৎ বকাবকি সহ্য করতে হয়েছে বটে, কিন্তু তিনি নৈতিকভাবে সবসময়ই জানেন যে আমি যা করেছি সেটা ন্যায় ছিল এবং আমাকে যতটুকুই ভুগতে হয়েছে, সেটা অন্যায় হয়েছে। মামলাটা এখনো আছে। নিষ্পত্তি হতে আরেকটু সময় লাগবে। করোনার কারণে মামলাটা নিষ্পত্তি হতে কতদিন লাগবে সেই ব্যাপারটা একটু অনিশ্চিত হয়ে গেছে বটে, কিন্তু পরিস্থিতি স্বাভাবিক হলেই আমরা চেষ্টা করবো দ্রুত যেন মামলাটা শেষ করে ফেলা যায়। আমার বন্ধু শুভানুধ্যায়ী যারা আমাকে ভালবাসেন সবারই একটা উদ্বেগ রয়ে গেছে, মামলাটা কবে শেষ হবে, কি হবে মামলায় ইত্যাদি নিয়ে। ভয় পাবেন না। উদ্বিগ্ন হবেন না। আমরা তো লড়েই যাব, লড়াইটা তো অনিবার্য। (২) একজন মানুষের বিরুদ্ধে মামলা হওয়া, তার গ্রেফতার হওয়া, জামিনে বেরিয়ে আসা এইসব খুব বড় কোন ঘটনা নয়। প্রতিদিন দেশের কোন কানায় কোন না কোন থানায় দুই চারটা করে মামলা হতে থাকে। প্রতিদিন দেশে অসংখ্য মানুষ গ্রেফতার হয়, অসংখ্য মানুষ জেলে যায়, অসংখ্য মানুষ জেল থেকে জামিনে বেরিয়ে আসে। আমি ঐসব অসংখ্য মানুষের মধ্যে একজন, একটি বাড়তি সংখ্যা ছাড়া আর বিশেষ কিছু ছিলাম না। আমি রাজনৈতিক নেতা নই, জনপ্রিয় নায়ক গায়ক বা খেলোয়াড় নই, এমপি মন্ত্রী এইসব কিছু নই এমনকি উল্লেখযোগ্য একজন লেখকও নই। ঘরের কোনায় বসে ফেসবুকে লিবার্টি লেখি মাত্র। ফেসবুকেও ঐরকম লক্ষ লক্ষ ফ্রেন্ড ফলোয়ারওয়ালা কেউ আমি নই। আমি কোন সভা সমিতিতে খুব একটা যাই না। শাহবাগে মাঝে মাঝে যাই বটে, কিন্তু গেলেও একটা কোনায় বসে সকলের বক্তৃতা শুনি, আর কিছু না। আদালতের বাইরে শেষ কবে বক্তৃতা দিয়েছি সেও ভুলে গেছি। তারপরেও জানতাম যে আমাকে গ্রেফতারের পর ফেসবুকে অনেকেই একটু প্রতিবাদ করবেন, কেউ কেউ বিবৃতিও হয়তো দিবেন। মামলাটা যখন হয় তখন তো কিছু লোক প্রতিক্রিয়া দেখিয়েছিল, সেকথা তো মনে ছিল। সেজন্যে আদালতের কয়েদখানায় যখন খবর পেয়েছি যে ফেসবুকে অনেকেই আমার গ্রেফতারের নিন্দা করে পোস্ট দিচ্ছেন অবাক হইনি। এমনকি পরেরদিন সকালে জেলখানায় আমার একজন সহকয়েদি সখন খবরে কাগজ এনে সবাইকে দেখাচ্ছিলেন যে আমার গ্রেফতারের খবর কাগজে ছেপেছে, তাতেও বিস্মিত হইনি। জামিন নিয়ে যখন বেরিয়েছি তখন দেখি ফেসবুকওয়ালারা আমার একাউন্ত বন্ধ করে দিয়েছে। কি ব্যাপার! না, কারা যান দল বেঁধে কিসব রিপোর্ট করেছে। এর মধ্যে একরাম ভাই দেখালেন কোন কোন কাগজে কি কি খবর এসেছে, কোন কোন টেলভিশন টক শোতে কারা কারা কি বলেছেন এইসব। এইসব দেখে তো আমি খুবই আপ্লুত হয়ে গেছি- নাহ, অনেকেই তো দেখি আমার মুক্তি দাবী করেছেন, গ্রেফতারের নিন্দা করেছেন! (৩) কিন্তু প্রকৃত বিস্ময়ের জন্যে আমাকে অপেক্ষা করতে হয়েছে বেশ কয়েকদিন। একদিন কি দুইদিনের মাথায় ফেসবুক একাউন্ট তো ওরা ফেরত দিয়েছে। ফেসবুকের একটা রিভিউ বা আপীল অপশন আছে, সেটা বেশ ভাল। বুঝিয়ে লিখলেই ওরা ঠিক করে দেয়। কয়েকবার এই ব্যাপারটা আমি পেয়েছি। ফেসবুক একাউন্ট ফিরে পেয়ে আমি দেখতে থাকি ফেসবুক জুড়ে আমার নিজের ছবি। মাথায় গামছা বাধা ছবি, গামছা ছাড়া ছবি- নিজের ছবি দেখে নিজেই মুগ্ধ হয়ে যাই- এইসব ছবি দিয়ে লোকে পোস্ট লিখেছে, ইমতিয়াজ মাহমুদের মুক্তি চাই। দুই তিনদিন এইগুলিই দেখেছি। কাউকে কাউকে ধন্যবাদও লিখেছি। মনটা ভারি হয়ে যায়, চোখে জল আসে- লোকজন যখন আপনার পাশে দাঁড়ায় সেটা খুবই ইয়ে লাগে। আবার এটাও ভাবী, এই যে লোকজ পাশে দাঁড়াচ্ছে, সেই থেকে একটা দায়িত্বও কি কাঁধে চেপে বসছে না? কিন্তু আবেগাপ্লুত হয়ে সত্যি সত্যি কেঁদে ফেলার মতো পোস্ট দেখেছি তারও পরে। কিভাবে কিভাবে যেন কয়েকটা ফেসবুক পোস্ট চোখে পড়ে- বাচ্চা ছেলেমেয়েরা, কলেজের ফার্স্ট ইয়ারে কি সেকেন্ড ইয়ারে পড়ে- নিতান্ত কিশোর কিশোরী। ওদের ফেসবুকের টাইমলাইন জুড়ে প্রকৃতি, গায়ক নায়ক স্পোর্টস অথবা চীনে কোরীয় বা জাপানী ছেলেমেয়ে বা বনসাই এইসবের ছবি। কোন রাজনীতি নাই, সিরিয়াস কিছু নাই। বাস করে হয়তো পাহাড়ের একদম গভীরে কোন গ্রামে, সেখান থেকে প্রত্যন্ত এলাকার কলেজে পড়তে এসেছে। বাঘাইছরিই ওদের কাছে অনেক দূরে পড়তে আসা। এইরকম একজন, টাইমলাইন জুড়ে ওর কয়েকটা জাস্টিন বিবারের ছবি- মাঝখানের একটা পোস্ট ১৫ই মে ২০১৯ তারিখের, ইমতিয়াজ মাহমুদের একটা পুরনো ছবি, মাথায় ঝাঁকড়া চুল। পোস্টে সে বাঙলা বর্ণে চাকমা ভাষায় লিখেছে, এই মানুষটা আমাদের কথা বলার জন্যে আজকে জেলে, ওর জন্যে আমার পেট পুড়ছে। আমি আমার বিশাল অফিস কক্ষে দরোজা বন্ধ করে সেই পোস্টটা বারবার দেখি আর কাঁদি। না, ওর কোন দাবী নাই প্রতিবাদ নাই নিন্দা নাই রাজনৈতিক ভাষা নাই কিসসু নাই- বাচ্চাটা শুধু জানিয়েছে যে ওর মন খারাপ করে দিয়েছে ওরা। (৪) বেশ কয়েকটা পোস্ট দেখেছি এইরকম। কি যে অদ্ভুত ভালোবাসায় চোখ ভিজে যায় সেকথা যদি আপনাদেরকে বুঝাতে পারতাম! আমি এমনকি সেই সেটেলার লোকটিকেও ধন্যবাদ দিই মনে মনে, ওরে তুই যদি সেদিন মামলাটা না করতি তাইলে কি ওরা আমাকে জেলে নিয়ে যেত! আর আমাকে সেদিন জেলে নিয়েছিল বলেই না আমি টের পেয়েছি, যে না, নগরের ইউজুয়াল ক্রাউড যারা আমার চেয়ে সকল বিষয়ই ভাল জানেন আমার চেয়ে ভাল বুঝেন জ্ঞানী সচেতন মানুষ, ওদেরকে ডিঙিয়েও আমি দূর পাহাড়ের সেই কোনায় কোথাকার ছোট একটি কিশোর বা কিশোরীর হৃদয় স্পর্শ করতে পেরেছি। এই কথাটা কি আমি আগেও একবার বলেছিলাম? বলেছি সম্ভবত। আরেকবার বলি। ভালোবাসার কথা বারবার বলাতে কোন ক্ষতি নেই। আমি জানি আমাকে যারা পছন্দ করেন ওদের চেয়ে যারা অপছন্দ করেন ওদের সংখ্যা বেশী। থোরাই পরোয়া করি। যেটা ন্যায় জেনেছি, যেটা সত্যি জেনেছি সে কথাটুকু বলেই যাব- আমাদের পাহাড়ের আদিবাসী মানুষের সাথে ন্যায় হচ্ছে না। আদিবাসীদের ভূমিতে আদিবাসীদের অধিকার ফিরিয়ে দিতে হবে। আদিবাসীদেরকে ওদের নিজেদের সংস্কৃতিতে নিজেদের মতো করে নিজেদের অর্থনৈতিক কর্মকাণ্ডের ধরন অক্ষুণ্ণ রেখে বেঁচে থাকার অধিকার দিতেই হবে। এইটা ওদের অধিকার- দুনিয়া জুড়ে স্বীকৃত অধিকার। সেই অধিকারের কথা আমি বলেই যাব। আমার একার কণ্ঠে কি হবে? কিছু যদি নাও হয়, না হোক, আমি আমার কথাটা বলেই যাব- যতদিন দেহে থাকে প্রাণ।
(১) না, আপনার ফ্রেন্ড লিস্টে থাকা আড়াই হাজার মানুষের মধ্যে কেউ চঞ্চল চৌধুরী বা ওর সিঁদুর পরা মাকে গালি দেয়নি বলে যদি আপনি বলেন যে বাংলাদেশ একটি সাম্প্রদায়িক সম্প্রীতির দেশ, মাফ করবেন- আপনার এই মনে হওয়াটা ঠিক না। এইটা ভুল কথা- আপনি হয়তো ইচ্ছে করে ভুল কথাটা বলছেন না, কিন্তু আপনার কথাটা ভুল। আপনার ফ্রেন্ড লিস্ট আপনি পছন্দ করে নির্বাচন করে তৈরি করেছেন, সেখানে হয়তো ঐরকম স্থূলভাবে সাম্প্রদায়িক আচরণ করবে সেরকম লোকজন সম্ভবত নাই, বা থাকলেও ওদের সংখ্যা নগণ্য। কিন্তু আপনার ফ্রেন্ড লিস্ট তো বাংলাদেশ নয়। এমনকি স্যাম্পল হিসাবেও আপনার ফ্রেন্ড লিস্ট কোন আদর্শ তালিকা নয়- কেননা এটি তো র‍্যান্ডমও না বা সার্বিক বিচারে প্রতিনিধিত্বমূলকও না। আমার নিজের দেশ ও দেশের মানুষের বিরুদ্ধে মন্দ কথা বলা সেটি কোন আনন্দের বিষয় নয়, কিন্তু এইটাই সত্যি, আমাদের দেশে তীব্র সাম্প্রদায়িকতা বিরাজ করে। বিশেষ করে হিন্দু বিদ্বেষ যে এখানে তীব্র সেকথা অস্বীকার করলে তো সত্যকে অস্বীকার করা হয়। আমাদের এখানে সাম্প্রদায়িকতা বিরোধী লোকজনও আছে। সবদেশেই আছে। এই যে এখন আমরা ইসরাইলী হামলার নিন্দা করছি, ইসরালের ভেতরেও লোকজন আছে যারা আমাদের মতো করেই ফিলিস্তিনিদের উপর অন্যায় হামলার নিন্দা করে, বিরোধ করে। কিন্তু আমাদের দেশের অসাম্প্রদায়িক লোকজনের মতো ওরাও সংখ্যালঘু। এই কারণে ঐ অল্প সংখ্যক মানুষের আচরণ দিয়ে গোটা দেশের চারিত্র্য নির্ধারণ হয় না। একইভাবে অল্প কয়েকজন সাম্প্রদায়িকতা বিরোধী মানুষের কথা দিয়ে আমার পুরো দেশের বৈশিষ্ট্য নির্ধারণ হয় না। কেন বলছি যে আমাদের দেশে তীব্র সাম্প্রদায়িকতা বিরাজ করে? অনলাইনে এবং অফলাইনে সর্বত্র আপনি লোকজনের মন্তব্য ও প্রতিক্রিয়া দেখেন। ভারতে করোনার প্রকোপ বাড়ার পর থেকে, দিল্লীতে যখন মানুষ মরছে আর শ্মশানের ধোঁয়ায় নগর আচ্ছন্ন হচ্ছে তখন কি আমাদের দেশে কিছু মানুষ উল্লসিত হয়নি? আমাদের শীর্ষস্থানীয় নারী সঙ্গীতশিল্পীদেরকে অনলাইনে হেনস্তা করা হয়নি? রবীন্দ্রনাথের গান করে বলে, কপালে টিপ পরে বলে শিল্পীদেরকে কি পরিমাণ গালাগালি করা হয়েছে সেগুলি কি আমরা দেখিনি? এইগুলির পেছনে যে সেই তীব্র সাম্প্রদায়িকতাই কাজ করে সেকথা কি ব্যাখ্যা করে বুঝাতে হবে? পূজা এলেই মূর্তি ভাঙার খবর কি আমরা দেখি না? (২) আপনি বলতে পারেন যে যারা এইরকম গালাগালি করে ওদের সংখ্যা কত? বা বলতে পারেন যে কয়টা মূর্তিই বা ভাঙা হয় আমাদের দেশে? বলতে পারেন যে সৌম্য সরকারের নিরীহ পুঁজর শুভেচ্ছার যারা গালাগালি করেছে ওদের সংখ্যা কত? আর সেই প্রশ্ন তো আপনারা করেছেনই- চঞ্চল চৌধুরীর মায়ের ছবিতে গালাগালি যারা করেছে ওদের সংখ্যা কত? এইরকম প্রশ্ন জায়েজ আছে। অল্প কিছু লোকের কারণে তো আর গোটা জাতিকে নিন্দা করা উচিৎ না বা গোটা দেশের অবস্থা সম্পর্কে মন্তব্য কটা উচিৎ না। খুবই ঠিক কথা। কিন্তু ওদের সংখ্যা কি আসলেই কম? মূর্তি ভাঙা বা মন্দিরে হামলা করা, উঠতে বসতে হিন্দুদেরকে গালাগালি করা, সাম্প্রদায়িক নিচু মন্তব্য করা এইসব যারা করে ওদের সংখ্যা কি আসলেই কম? এইসব ঘটনা কি আসলেই বিচ্ছিন্ন ঘটনা? ঠিক করে ভেবে বলেন তো আপনি নিজেও কি সেইসব সাম্প্রদায়িক নির্যাতনকারী লোকদের একজন নন? উদাহরণ নিই। পূজার সময় যখন মূর্তি ভাঙা হয় তখন আমাদের দেশের সংখ্যাগুরু ধর্মের বেশীরভাগ লোকজন কি বলে? বলে যে, না না না, বাংলাদেশ একটি সাম্প্রদায়িক সম্প্রীতির দেশ, এইসব বিচ্ছিন্ন ঘটনা। এইসব কথা বলে আপনারা আসলে কি করেন? আপনারা এইসব সাম্প্রদায়িক কর্মকাণ্ডকে গুরুত্বহীন ঘটনা বলে আড়াল করার চেষ্টা করেন। যারা একটু প্রতিবাদ করতে চায়, উল্টো ওদের উপর ঝাঁপিয়ে পড়েন- বলেন যে না, এরা দেশের ভাবমূর্তি নষ্ট করতে চায়। বলেন না? আপানদের এইরকম চালাকি কথার ফলে যারা সাম্প্রদায়িক হামলা করলো ওদের আর বিচার হয় না, যারা প্রতিবাদ করলো ওরা উল্টা নিজেদেরকে রক্ষা করতে ব্যস্ত হয়ে পড়ে। কেউ কেউ আবার বলতে থাকেন যে না, এইসব হামলার পিছনে আওয়ামী লীগের হাত আছে। ভাবখানা যেন আওয়ামী লীগ দলের লোকজন যদি মূর্তি ভাঙে বা মন্দিরে হামলা করে তাইলে যেন সেটাতে আর কোন দোষ নাই। আবার কেউ কেউ বলেন যে, না, বেশী মূর্তি তো ভাঙা হয় না, অল্প কয়েকটা মূর্তি ভেঙেছে মাত্র। ভাবখানা যেন মূর্তি ভাঙার ঘটনা সর্বত্র না হলে সেটাতে দশের কিছু নাই! (৩) শোনেন, এই দেশে স্কুলে স্কুলে হিন্দু ছেলেমেয়েরা সাম্প্রদায়িক হয়রানির শিকার হয়। আমি বুদ্ধি হওয়ার পর থেকে নিজে দেখেছি হিন্দু ছেলেমেয়েদেরকে ছোট করা হয়। ওদের ধর্ম বিশ্বাস নিয়ে হাসি তামাশা করা হয়। আমি আমার শিক্ষকদের মুখে রবীন্দ্র নজরুল বিষয়ক সাম্প্রদায়িক মিথ্যাচার শুনেছি। (গাধাগুলি এটাও জানতো না যে রবীন্দ্রনাথ আসলে হিন্দু ছিলেন না।) বুদ্ধি হওয়ার পর থেকে আমি দেখে এসেছি সাম্প্রদায়িক কারণে বাংলাদেশের একদল লোক পাকিস্তান ক্রিকেট টিমের সমর্থক হয়। সাম্প্রদায়িক কারণে ভারতীয় ক্রিকেট টিমের বিপক্ষে ব্যাঙ্গ বিদ্রূপ করে বিপুল সংখ্যক মানুষ। কোন জায়গায় সাম্প্রদায়িকতা নেই? হিন্দু হলে বাড়ি ভাড়া পাওয়াও কঠিন হয়ে যায় ঢাকা শহরে। চঞ্চল চৌধুরী বিখ্যাত মানুষ বলে কিছু লোক প্রতিবাদ করেছে। টেলিভিশনে খবরের কাগজে এটা নিয়ে কথা বলেছে লোকজন। সেরকম বিখ্যাত নয় এমন অনেক লোক আছে, অনেক নারী আছে যারা এর চেয়ে অনেক ভয়ানক হেনস্তার শিকার হয়েছে। কিসব ভাষা ওরা ব্যবহার করে সেগুলি আপনারা সকলেই জানেন। আপনি বিশেষভাবে সেই ছবিটির নিচে কয়জন মানুষ খারাপ মন্তব্য করেছে সেটা নিয়ে ঢেকুর তুলে বলবেন যে না, চঞ্চল চৌধুরীর ব্যাপারটা নিয়ে প্রতিক্রিয়া বেশী হয়ে গেছে? সাধারণভাবে সিঁদুর পরা নারীদের সম্পর্কে আমাদের দেশে কি পরিমাণ লোক কিরকম ধারনা পোষণ করেন আর কিভাবে প্রতিক্রিয়া দেখান সেটা জানেন না? আমি নিজের অভিজ্ঞতার কথা বলতে পারি। এক পূজার সময় আমার স্ত্রী, বড় মেয়ে, আমার বোন, আমার বন্ধুর স্ত্রী আর বন্ধুর কন্যা এরা কপালে বড় বড় টিপ আর কপালে সিঁদুর পরে সেজেছে। আমরা ঘুরে বেড়িয়েছি, খাওয়া দাওয়া করেছি কিছু ছবি তুলেছি আর সেই ছবি ফেসবুকে পোস্ট করেছি। ওরা কেন লাল টিপ আর কপালে সিঁদুর পরেছে সেইটা নিয়ে তীব্র নিন্দা করেছে বেশ কিছু লোকজন। আমার ফেসবুকে সকলে কমেন্ট করতে পারেন না- সমালোচনামূলক এইসব কমেন্ট যারা করেছেন এরা আমাদের চারপাশেরই পরিচিত আপাতদৃষ্টিতে সভ্য ভদ্র লোকজন যাদের মধ্যে আমাদের আত্মীয় বন্ধুরাও ছিল। এইটাই হচ্ছে আমাদের দেশের বেশীরভাগ মানুষের আচরণ- সাম্প্রদায়িক আচরণ। (৪) আপনারা যারা পণ্ডিত মানুষ, কৃতী ও প্রতিভাবান অতি উচ্চ শিক্ষিত মানুষ, আপনাদেরকে সাম্প্রদায়িক হিসাবে চিহ্নিত করতে আমাদের মোটেই আনন্দ হয় না। আমার নিজের দেশে সাম্প্রদায়িকতা বিরাজ করে এইটা বলতে মোটেই ভাল লাগে না। কেননা আমি তো চাই যে পৃথিবীর সকলের সামনে মাথা সোজা করে দাঁড়িয়ে আমি বলব যে দেখ ব্যাটা, আমার দেশে কি চমৎকার সাম্প্রদায়িক রাজনৈতিক ও সামাজিক পরিবেশ বিরাজ করে। কিন্তু সেটা কি করে বলব? শরৎকাল এলেই যদি মূর্তি ভাঙা শুরু হয়, সিঁদুর পরা মহিলা দেখলেই যদি মন্দ কথা শুরু হয়, বিশ্বকবিকে যদি হিন্দু বলে আজেবাজে কথা বলা হয় তাইলে কি সেটা বলা জায়েজ হবে? একটা হিন্দু শিশু স্কুল থেকে কাঁদতে কাঁদতে বাসায় ফিরে ওর মাকে প্রশ্ন করে, মা, আমরা নাকি হিন্দু আমরা নাকি মূর্তি পূজা করি! এইরকম একটা ঘটনাও যতদিন পর্যন্ত ঘটবে, ততদিন কি আমি বলতে পারব যে আমার দেশে পরম সাম্প্রদায়িক সম্প্রীতি বিরাজ করে? পারব? না, রাজনীতিবিদরা এইরকম অনেক কথা বলেন। ওদেরকে বলতে হয়, বলুক ওরা। কিন্তু আপনারা যারা বুদ্ধিজীবী আছেন, আইনের বিশেষজ্ঞ আছেন, মানবাধিকারের প্রবক্তা আছেন, সোশ্যাল ইন্টেলেকচুয়াল আছেন, আপনাদের কি এরকম কথা বলা মানায়? সবিনয় বলি, মানায় না। আপানদের মুখে এইরকম কথা দেশের জন্যে ক্ষতিকর। কিভাবে? আপনাদের দায়িত্ব হচ্ছে দেশে বিদ্যমান নেতিবাচক দিকগুলি নিয়ে কথা বলা। আপনারা চিহ্নিত করবেন, মন্দকে মন্দ বলবেন তাইলেই না দেশের অন্য সকলেই আপনাদের সাথে কণ্ঠ মিলাবেন আর সেইভাবে একটা সচেতনতা সৃষ্টি হবে- দেশ খানিকটা এগিয়ে যাবে। সাম্প্রদায়িকতা মতো জঘন্য বাজে প্রবণতা যদি আপনার মতো বিজ্ঞলোকজন আড়াল করে, সে তো কোন ভাল কথা নয় আরকি।
আমাদের একরাম ভাই। ঈদের তো বিশেষ কোন আয়োজন নেই, এসেছিলেন কেবল ভাইয়া আর একরাম ভাই। ভাইয়ার ফটো তো আর তোলা হলো না- চলে যাওয়ার আগে আগে একরাম ভাইয়ের কয়টা ফটো তুলেছি। এইটা একটা। ভাইয়া আর একরাম ভাইয়ের সাথে রাজনৈতিক আলাপ হয়েছে। পোলাও খেয়েছি, পশুপাখির মাংস আর সেমাই পায়েস এইসবও খেয়েছি। ব্লাড সুগার একটু বাড়তি আছে, কমলে মিষ্টি খাব। ভাইয়া মিষ্টি নিয়ে এসেছেন। মিষ্টির উপলক্ষ আছে। আপাতত এইটুকুই। ছবি কেমন হয়েছে জানাবেন।
