 "সমস্যাটা এইটা না যে দেশের মানুষ অশিক্ষিত। সমস্যাটা হলো মানুষ ঠিক ততটাই শিক্ষিত হচ্ছে যতটা হলে যা শেখানো হয় তাই বিশ্বাস করে বা গিলে ফেলে এবং মানুষ ততটা শিক্ষিত হচ্ছে না যতটা হলে যা কিছুই শেখানো হয় সেগুলোকে প্রশ্নবিদ্ধ বা চ্যালেঞ্জ করা যায়।" রিচার্ড ফাইনম্যান সব কিছুতেই সহমত পোষণ করা মানুষ তৈরী শিক্ষার আসল উদেশ্য না। স্কেপ্টিক মানুষ তৈরী করাই হলো শিক্ষার আসল উদ্যেশ্য। আমি প্রচন্ড একজন স্কেপ্টিক মানুষ যার প্রমান আমার প্রায় প্রত্যেকটা গবেষণা পত্র এবং আমার ফেইসবুক পোস্ট। আমার অধিকাংশ গবেষনাপত্রই বিদ্যমান অনেক বড় বড় বিজ্ঞানীর কাজের বিরুদ্ধে যায়। সেইজন্য প্রায় প্রত্যেকটা আর্টিকেল প্রকাশের সময় রিভিউয়ারের সাথে যুদ্ধ করতে হয়েছে এবং এর মূল্য হিসাবে সাইটেশন কম হয়। যাহোক ইদানিং দুয়েকজন বড় সায়েন্টিস্ট আমার কিছু কাজের প্রশংসাও করেছেন। স্কেপ্টিক হলে এর সুফল সাধারণত সুদূরপ্রসারী হয় যদিও যাপিত সময় একটু কষ্টের হয়। দেশের ক্ষেত্রেও স্কেপ্টিক মানুষরাই সরকারকে ভালো কাজ করতে চাপে রাখতে পারে। বর্তমান বাংলাদেশের শিক্ষার মান যে নিম্নগামী তার একটা লিটমাস টেস্ট হলো স্কেপ্টিক এবং প্রতিবাদী মানুষ প্রায় শূন্যের কোঠায় নেমে এসেছে আর সহমত পোষণ করা মানুষ এক্সপোনেনশিয়াললি বৃদ্ধি পেয়েছে। সবকিছু মুখস্ত করে ফেললে স্কেপ্টিক হওয়া যায় না। আমাদের শিক্ষা ব্যবস্থাটাই মুখস্তের।
"একটা মানুষ লীন হয়ে যায় যামিনী এবং দিন হয়ে যায় পূর্বজন্মে পুকুর ছিল- এ জন্মে গাছ হয়ে যায়" আমার না, রজতের লেখা। কবি রজত হুদা আমাদের সাত ভাইবোনের কনিষ্ঠজন। রজত কবিতা লেখে, যখন সম্পূর্ণ কোন বাক্যের অর্থ বুঝতো না তখন থেকেই সে কবিতা লেখে। "হয়তো আমি আর কিছু না একটা কেবল ছায়া কেবল জেনো এই কিছু না'র বুকের সকল মায়া" রজতের কবিতায় শব্দেরা মনের ছায়া হয়। বাক্যগুলো মায়া হয়ে জড়িয়ে রয়। তাঁর প্রথম কাব্যগ্রন্থ আশ্চর্য মেঘদল। প্রচ্ছদ সব্যসাচী হাজরা'র। সব্য অনুরোধে বিনি পয়সায় করে দিয়েছে।
সর্বজিৎ কিংবা শ্যামল কান্তির দেশ ===================== ১. এসএসসি পরীক্ষার ফল প্রকাশ হওয়ার দিনটি আসলে সারা দেশের জন্যে একটি আনন্দের দিন, সারা দেশেই মিষ্টি খাবার ধুম পড়ে যায়। সরকার থেকে ছেলেমেয়েদের পরীক্ষায় বেশি নাম্বার দেওয়ার অলিখিত নিয়ম করে দেওয়ার পর আনন্দের পরিধিটি আরও অনেক বেড়েছে। এই আনন্দের দিনটিতেও আমি এক ধরনের আশংকা অনুভব করি। কারণ আমি জানি কারও না কারও পরীক্ষার ফলাফল মনের মতো হবে না। তখন সেই কমবয়সী আবেগপ্রবণ ছেলে বা মেয়েটি যা কিছু একটা করে ফেলতে পারে। এবারের পরীক্ষার পর আমার আশংকাটা আবার সত্যি প্রমাণ হল। খবরের কাগজে দেখতে পেলাম, বরিশালে সর্বজিৎ ঘোষ হৃদয় নামে একটি কিশোর সাত তলা বিল্ডিংয়ের ছাদ থেকে লাফ দিযে পড়ে আত্মহত্যা করেছে। খবরটি পড়ে আমার বুকটা ভেঙ্গে গিয়েছিল। কিন্তু এরপর যখন আরও কিছু খবর পেলাম তখন দুঃখের সঙ্গে সঙ্গে বুকের ভেতর অসহনীয় এক ধরনের ক্ষোভের জন্ম নিল। আমরা জানতে পেলাম, সর্বজিৎ জানত সে হিন্দু ধর্ম পরীক্ষায় ফেল করেছিল, তাই সে আত্মহত্যা করেছিল। আসলে সে পরীক্ষায় ফেল করেনি। বরিশাল বোর্ডের কোনো এক ধরনের অব্যবস্থাপনার জন্যে হিন্দু ধর্ম পরীক্ষার ফলাফল ঠিক করে প্রক্রিয়া করা হয়নি। শুধু সর্বজিৎ নয়, সম্ভবত পাঁচ হাজার ছেলেমেয়ের পরীক্ষার ফলাফল ভুল এসেছে। ফলাফল শুদ্ধ করার প্রক্রিয়া চলছে এবং হিন্দু ধর্মাবলম্বী অসংখ্য ছেলেমেয়ে এক ধরনের যন্ত্রণার ভিতর দিয়ে যেতে বাধ্য হচ্ছে। যখন মন খারাপ হবার ঘটনা ঘটে তখন কীভাবে কীভাবে জানি একসঙ্গে অনেকগুলো মন খারাপ করার ঘটনা ঘটে। একই সময়ে দ্বিতীয় মন খারাপ করা ঘটনাটি ঘটেছে নারায়ণগঞ্জে। একজন স্কুলের প্রধান শিক্ষক শ্যামল কান্তি ভক্তকে আক্রমণ করে তাঁকে শুধু যে হেনস্থা করা হয়েছে তা নয়, তাঁকে কানে ধরে উঠ-বস করতে বাধ্য করা হয়েছে। অনলাইনে তার ভিডিও আছে, সেখানে একবার ‘ক্লিক’ করলেই সেটা দেখা সম্ভব হত, কিন্তু আমার পক্ষে সেটা দেখা সম্ভব না। একজন শিক্ষক হয়ে আমি আরেক জন শিক্ষকের এত বড় অবমাননার দৃশ্য দেখতে পারব না। যারা দেখেছে তাদের কাছে শুনেছি, ‘জয় বাংলা’ শ্লোগানের মাঝে এ কে এম সেলিম ওসমান নামে একজন সাংসদের নেতৃত্বে তাঁকে এই অবিশ্বাস্য অপমানটি করা হয়েছে। স্থানীয় পুলিশ সুপার বলেছেন, কোনো ‘আইনভঙ্গ’ হয়নি, তাই তার কিছু করার নেই। আজকে খবরে দেখলাম, আইনমন্ত্রী বলেছেন, যারা কান ধরে উঠ-বস করিয়েছেন তাদের শাস্তি হবে। আমরা কার কথা বিশ্বাস করব? যখন খবরটি আরেকটু প্রচার হয়েছে তখন আমরা জানতে পেরেছি, স্কুলের প্রধান শিক্ষক শ্যামল কান্তি ভক্তের বিরুদ্ধে ধর্ম অবমাননার একটি অভিযোগ এনে তাঁকে আক্রমণ করা হচ্ছে। এই ধরণের আক্রমণ করে মানুষকে মেরে ফেলা এখন আর খুব বিস্ময়ের ব্যাপার নয়। তাই প্রধান শিক্ষক যে প্রাণে বেঁচে যাচ্ছেন সেটি নিয়েই আপাতত শান্তনা পেতে হচ্ছে। ধর্ম অবমাননার কথাটি মাইকে ঘোষণা করে মানুষ জড়ো করা হয়েছে। সবচেয়ে বিস্ময়ের কথা হচ্ছে, মসজিদের মোয়াজ্জিন মোটেও মাইকে এ ধরনের কথা ঘোষণা করতে চাননি। তাঁর কথা না শুনেই মাইকে কোনো একজন প্রচার করে দিয়েছেন। প্রধান শিক্ষক শ্যামল কান্তি ভক্ত বলেছেন, তিনি মোটেও ধর্ম অবমাননা করে কিছু বলেননি। তাঁকে কোনো একটি দুর্নীতি করতে বলা হয়েছিল, তিনি করতে রাজি হননি, সেটাই হচ্ছে তাঁর অপরাধ। একজন মানুষকে অপমান করার অধিকার কারও নেই। একটি সভ্য সমাজ কখনও সাধারণ মানুষ দূরে থাকুক, একজন অপরাধীকেও এভাবে জনসমক্ষে অপমান করতে পারে না। কিন্তু একজন সাংসদ কিছু মানুষকে নিয়ে একটা মিথ্যা অপবাদ দিয়ে একজন শিক্ষককে এত বড় অপমান করতে পারে সেটি বিশ্বাস করা কঠিন। আমি নিজে একজন শিক্ষক। আমি জানি, আমাদের দেশের সকল শিক্ষকের কাছে মনে হয়েছে এটি তার নিজের অপমান। শ্যামল কান্তি ভক্তকে একা কান ধরে উঠ-বস করানো হয়নি, এদেশের সকল শিক্ষককে একসঙ্গে কানে ধরে উঠ-বস করানো হয়েছে। যে দেশে একজন শিক্ষককে প্রকাশ্যে এভাবে শাস্তি দিয়ে অপমান করা হয়, সেই দেশ যদি অর্থ-বিত্ত-সম্পদ-ক্ষমতায় পৃথিবীর সর্বোচ্চ আসনেও উঠে যায়, তারপরও সেটি পৃথিবীতে পরিচিত হবে একটি অসভ্য বর্বরের দেশ হিসেবে। সারা দেশে তাই প্রতিবাদের ঝড় উঠেছে, অল্প কিছু অসত্য বর্বর মানুষকে সারা দেশের সকল মানুষের মুখে কালিমা লেপন করতে দেওয়া যাবে না। আমরা পৃথিবীতে সভ্য মানুষ হিসেবে পরিচিত হবে চাই। একজন শিক্ষককে ধর্মের অবমাননার দোহাই দিয়ে শাস্তি দেওয়ার উদাহরণ মোটেও নূতন নয়। মাত্র কিছুদিন আগে বাগেরহাটে কৃষ্ণপদ মাহালি এবং অশোক কুমার ঘোষাল নামের দুজন শিক্ষককে হুবহু এই একই অপরাধে ছয় মাসের জেল দেওয়া হয়েছে। তনু হত্যার বিচার দিনের পর দিন আটকে থাকে, কিন্তু ধর্ম অবমাননার শাস্তি দেওয়া হয় তাৎক্ষণিকভাবে, মোবাইল কোর্টে! কী তাদের অপরাধ, কীভাবে একই স্কুলের একজন শিক্ষক এবং সেই একই স্কুলের প্রধান শিক্ষককে এই শাস্তি পেতে হল, আমরা কিছুই জানি না। এই দেশের কোন আইনে কেমন করে একজন মানুষের সঠিক বিচার না করে ছয় মাসের জেল দিয়ে দেওয়া যায়, আমার মোটা মস্তিষ্কে সেটা বোঝাও সম্ভব নয়। শুধু এটুকু জানি, এখন ধর্ম অবমাননার কথা বলে যে কোনো মানুষকে চরম বিপদে ফেলে দেওয়া যায়। সেই মানুষটি যদি হিন্দু ধর্মাবলম্বী হয় তাহলে কাজটি আরও সহজ। সরকার সিদ্ধান্ত নিয়েছে, তারা ‘ধর্ম অবমাননা’ এবং ‘মানুষের মনে আঘাত দেওয়া’ নামে দুটি বহু পুরাতন বিষয়কে একেবারে নূতন মোড়কে সবার সামনে হাজির করবে। এই সরকার এখন হেফাজতে ইসলাম থেকে কোনো অংশে পিছিয়ে থাকতে রাজি নয়। ধর্ম অবমাননার কথা বলে শুধু রাষ্ট্রীয় শাস্তি পেয়েও একজন মানুষের মুক্তি নেই। টাঙ্গাইলের নিখিল জোয়ারদার নামে একজন দর্জি এ রকমভাবে ধর্ম অবমাননার জন্যে ছয় মাসের জেল খেটে বের হয়ে আসার পর তাকে একদিন চাপাতি দিয়ে কুপিয়ে হত্যা করে ফেলা হল। এই হতভাগ্য মানুষটি বার বার বলেছেন, তিনি মোটেও ধর্ম নিয়ে কোনো কটূক্তি করেননি। বাগেরহাটের যে দুজন শিক্ষক এখন জেল খাটছেন, জেল থেকে বের হবার পর তাদের দুজনকেও কি নিখিল জোয়ারদারের মতো চাপাতি দিয়ে কুপিয়ে হত্যা করার লাইসেন্স দিয়ে দেওয়া হল না? স্কুলের ছাত্ররা বাসায় এসে তাদের শিক্ষকদের নামে অভিযোগ করলে অভিভাবকরা দলবেঁধে চড়াও হয়ে একজন শিক্ষকের জীবন শেষ করে দিতে পারে। অভিযোগটি প্রমাণ করার কোনো প্রয়োজন নেই, অভিযোগ থাকলেই যথেষ্ট। আমরা এখন এটা কোন ধরনের সমাজ তৈরি করেছি? এতদিন পাকিস্তানে এগুলো ঘটতে দেখেছি, আমাদের দেশে আমরা কি সেই পাকিস্তানের কালচার আমদানি করার চেষ্টা করছি? ২. সর্বজয় নামে যে কিশোরটি মনের দুঃখে আত্মহত্যা করেছে, তার হিন্দু ধর্ম পরীক্ষার ফলাফল বিপর্যয় ঘটেছিল। বিষয়টি নিশ্চয়ই ইচ্ছাকৃত নয়। কিন্তু হিন্দু ধর্মাবলম্বীরা যদি মনে করে তাদেরকে আলাদাভাবে ক্ষতিগ্রস্ত করার জন্যে এটি একটি ষড়যন্ত্র, তাহলে কি তাদের দোষ দেওয়া যাবে? আমরা তো সবাই দেখেছি এই দেশে ভিন্ন ধর্মের মানুষ হলে নানা ধরনের পীড়ন সহ্য করতে হয়। এখন তারা দেখছে, শুধু অবমাননা আর অবহেলা নয়, শুধুমাত্র ভিন্ন ধর্মের মানুষ হওয়ার জন্যে তাদের প্রাণও দিতে হচ্ছে, তাহলে তারা কি হতাশাগ্রস্ত অনুভব করতে পারে না? জগেশ্বর দাস অধিকারী নামে একজন হিন্দু পুরোহিতকে কিছুদিন আগে হত্যা করা হয়েছে। বান্দরবানের একটি উপাসনালয়ে একজন বৌদ্ধ ভিক্ষুকে নির্মমভাবে খুন করা হয়েছে। এর আগে খ্রিস্ট ধর্মে ধর্মান্তরিত একজন খুন হয়েছেন। শিয়া হোমিওপ্যাথ ডাক্তার খুন হয়েছেন। ধর্মান্ধ জঙ্গি গোষ্ঠী নির্বিচারে মানুষ হত্যা করে। কিন্তু যদি তুলনা করি তাহলে দেখি, ভিন্ন ধর্মের খুন হয়ে যাওয়া মানুষের সংখ্যা অনেক বেশি। দেশের দশ শতাংশের মতো মানুষ, কিন্তু খুন হওয়ার বেলায় তাদের সংখ্যা প্রায় পঞ্চাশ শতাংশ। এর কারণটি কী? কারণটি আমরা অনুমান করতে পারি, যারা খুন করে তাদেরও একটা হিসেব আছে। এই দেশে যেহেতু ভিন্ন ধর্মের মানুষকে এক ধরনের অবহেলা সহ্য করতে হয়, তাই তাদর খুন করা সহজ। ধর্মের অবমাননা করার অভিযোগ কিন্তু জঙ্গিদের মুখ থেকে আসে না। এই অভিযোগ আসে তাদের আশপাশ থেকে– শিক্ষকের বেলায় ছাত্রদের অভিভাবকের কাছ থেকে। সর্বশেষ ঘটনার বেলায় শ্যামল কান্তি ভক্তের বিরুদ্ধে অভিযোগটিতে ধর্মের অবমাননার বিষয়টি ছিল না, কিন্তু সেই অভিযোগটির কথা বলে তাকে চূড়ান্ত অপমান করে দেওয়া হল। কাজেই নারায়ণগঞ্জের ঘটনাটি শুধু একজন বিকৃত রুচির সাংসদের তাণ্ডব ছিল না, একই সাথে সেটি ছিল এই দেশের ভিন্ন ধর্মের মানুষের ওপর আক্রমণ। আমাদের সবারই পরিচিত জন আছে যারা এই দেশের সংখ্যালঘু ধর্মের মানুষ। তাদের সাথে এই বিষয়টি নিয়ে কথা বলে দেখেছি, তারা সবাই দীর্ঘশ্বাস ফেলে বলেছেন, এই দেশে তারা এক ধরনের বৈষম্যের শিকার হয়েছেন। শুধু যে বড় ধরনের বৈষম্য তা নয়, দৈনন্দিন জীবনে অসংখ্য ছোটখাট বৈষম্য, অসংখ্য মন খারাপ করা ঘটনা। একটি দেশ কেমন চলছে সেটা বোঝার সবচেয়ে সহজ উপায় হচ্ছে সেই দেশের সংখ্যালঘু মানুষদের জিজ্ঞেস করা তারা কেমন আছে। তারা যদি সর্বদা বলে যে, তারা ভালো আছে, তাহলে বুঝতে হবে দেশটি ভালো চলছে। আমাদের দেশে সংখ্যালঘু মানুষরা ভালো নেই। তাই আমরা যদি শুধু ধর্মান্ধ জঙ্গিদের মূলোৎপাটনের কথা বলি তাহলে হবে না। আমাদের একই সাথে নিঃশব্দে যে সাম্প্রদায়িক মনোভাবের জন্ম হচ্ছে সেটাকেও থামাতে হবে। আমার কেন জানি মনে হয়, ধর্মান্ধ জঙ্গিদের থেকেও বুঝি নিঃশব্দে জেগে ওঠা সাম্প্রদায়িক মনোভাবটুকু আরও অনেক বিপদের। এটার বিস্তৃতি অনেক বেশি হওয়া সম্ভব, এর গভীরতাও অনেক বেশি হওয়া সম্ভব। একটা সময় ছিল যখন রাজনৈতিক দল, সাংস্কৃতিক দলগুলো অসাম্প্রদায়িক সম্প্রীতি গড়ে তোলার দায়িত্ব পালন করত। এখন রাজনৈতিক দলের এটি নিয়ে মাথাব্যথা নেই, তাদের প্রয়োজনও নেই। সাংস্কৃতিক দলগুলোও কেমন জানি চুপচাপ হয়ে যাচ্ছে। ধর্মান্ধ সাম্প্রদায়িক দলগুলো কিন্তু চুপ করে নেই, তারা কাজ করে যাচ্ছে। উনিশশ একাত্তরের অভূতপূর্ব বিজয়ের পর মাত্র চার বছরের ভেতর যদি পরাজিত শক্তি ছোবল মারার মতো শক্তি পেয়ে গিয়েছিল তাহলে এখন তাদের নিরুৎসাহিত হওয়ার কী কারণ আছে? একটা মাইকে যখন ঘোষণা করা হয় অমুক মানুষ ধর্মের অবমাননা করেছে, এত সহজে সবাই এটি কেন বিশ্বাস করে ফেলে? অভিভাবকেরা কেন এত সহজে দলবেঁধে একজন নিরপরাধ শিক্ষকের উপর চড়াও হয়? রামুর মতো জায়গায় কেন সাধারণ মানুষ মন্দির কিংবা উপাসনালয় পুড়িয়ে ফেলতে ছুটে আসে? সাধারণ মানুষের ভেতর ধর্মের সেই শান্তির কথাটি কেমন করে সরিয়ে দিয়ে সেখানে একটা উগ্র অসহিষ্ণু ধর্ম জায়গা করে নিচ্ছে? আমার মনে হয়, আমাদের দেশটিকে যদি আমরা সত্যি সত্যি স্বপ্নের দেশ হিসেবে গড়ে তুলতে চাই তাহলে শুধু পদ্মা ব্রিজ, মেট্রো রেল, ডিজিটাল বাংলাদেশ দিয়ে হবে না। দেশের মানুষকে আবার তাদেরকে সকল ধর্মের সকল মানুষের জন্যে শ্রদ্ধাবোধ আর ভালোবাসার জায়গায় নিয়ে যেতে হবে। সেটি একদিনে হবে না, কিন্তু তার জন্যে এখনই কাজ শুরু করতে হবে। মাঝে মাঝে আমার মনে হয় আমি চিৎকার করে বলি, বঙ্গবন্ধু আপনি কোথায়? ষাট বছর আগে আপনি আওয়ামী মুসলিম লীগকে আওয়ামী লীগে রূপান্তরিত করেছিলেন যেন এই দেশের সব মানুষকে আপনি আপনার পাশে নিতে পারেন। ষাট বছর পরেও কেন আমরা সবাই সমানভাবে এই দেশের সব মানুষকে পাশে নিতে পারি না? কেন তার চেষ্টাও করি না? [এই লেখাটি শেষ করার পর জানতে পেরেছি, প্রধান শিক্ষক শ্যামল কান্তি ভক্তের স্কুলটির ম্যানেজিং কমিটি বাতিল করা হয়েছে, প্রধান শিক্ষককে পুর্নবহাল করা হয়েছে। এই দ্রুত সিন্ধান্ত নেওয়ার জন্যে সরকারের প্রতি কৃতজ্ঞতা। তবে আমরা এখনও অপেক্ষা করে আছি যারা এই ঘটনা ঘটিয়েছে তাদের একটি দৃষ্টান্তমূলক শাস্তি দেওয়ার জন্যে।]
ডাক্তার বনবিহারী ৷ মানুষের সেবা তাঁর জীবনের একমাত্র ব্রত ৷ উত্তরবাংলার গঞ্জ থেকে চলে এলেন সুন্দরবনের রামগঙ্গায় ৷ সঙ্গে বোবা মামণি ও তার শিশুপুত্র সন্তান ৷ ... প্রথম সিক্যুয়েল ‘দাউ দাউ আগুন’ ৷ সেই অধ্যায়ে আভাসিত ছিল কিছু এইসময়ের তরুণ-তরুণীর নতুন করে দেশের বুকে আগুন জ্বালানোর প্রয়াস, সমাজ বদলের স্বপ্ণ ৷ দ্বিতীয় সিক্যুয়েল ‘কাঠকয়লার আগুন’ ৷ সমরেশ মজুমদার বলছেন, ‘সন্তানের রক্তে কি পূর্বপুরুষ বা পূর্বসূরির অস্তিত্ব সুপ্ত থাকে? বিজ্ঞান বলছে, জিন কথা বলে ৷ বনবিহারী তার আশ্রিতা মামণির শিশুর নামকরণ করেছিলেন, সন্তান ৷ যে তার মৃত বাবাকে দ্যাখেনি, মায়ের সঙ্গে যার কোনওদিন যোগাযোগ ঘনিষ্ঠ হয়নি ৷ বনবিহারী চোখের ওপর দেখলেন, সন্তানকে তার বাবার পথে হাঁটতে ৷...’ বাবার পথে? এর অর্থ কী? ‘ আগুনবেলা ’ আসছে? দুটি পর্বে বিন্যস্ত দুরন্ত গতিতে ছুটে চলা আগুনঝরা-উপন্যাস ৷
টাইমলাইনে কয়েকজনের ফটো দেখেই "ইন্না লিল্লাহি......" পড়ে ফেলে দেখি জন্মদিন আর সেল্ফির ছবি। বারবার এই ভুলটা হচ্ছে। সরি, আতংকিত হয়ে পড়েছি খুব। "ইন্না লিল্লাহি...." কপি করে সমানে পেস্ট করে যাচ্ছি। আল্লাহপাক আমাদের ক্ষমা করুন। এরপরেও কি আমরা সাবধান হব না!! আমাদের সতর্ক করতে আইন প্রয়োগ করতে হবে!! মৃত্যুর মিছিলে আপনার কিংবা পরিবারের স্বজনদের নাম লিখাতে চাচ্ছেন? আল্লাহ হেদায়েত দান করুন আমাদের। মনে রাখবেন, মাস্ক পড়ে থাকলেও আপনি সংক্রামিত হতে পারেন হাজার মাধ্যম থেকে। অফিসের চেয়ার টেবিল, ফাইল-কাগজপত্র, কলম। ব্যবসার দ্রব্যাদি কেনা-বেচা। বাসায় ঢোকা দরজার লক বা হ্যান্ডেল, বাজার-সওদা, পলিথিন, প্যাকেট বক্স ইত্যাদি। আপনি হাত সাবান দিয়ে ধুয়ে বা স্যানিটাইজ করে এমন একটা কিছু ধরে বা স্পর্শ করে তারপর মুখে হাত দিলেন, যা কিছুক্ষণ আগেই কেউ স্পর্শ বা ছুঁয়ে সংক্রামিত করে গেছে। না জেনেই অতি সহজেই সংক্রামিত হয়ে গেলেন আপনি। করোনা আক্রান্ত সকলকে আল্লাহপাক দ্রুত সুস্থ করে তুলুন এবং যারা চলে গেছেন আমাদের ছেড়ে, তাঁদের জান্নাতবাসী করুন। খুব দ্রুত এই অভিশাপ থেকে আমাদের দেশকে রক্ষা করুন।
প্রায়ই বন্ধুদের কেউ কেউ, বিশেষ করে যাঁরা লেখালেখি করেন, তাঁরা লেখক প্রোফাইল জানতে চান। তাই এই পোস্ট। ................ শিশুসাহিত্যিক ও প্রকাশনা কর্মী। সভাপতি, বাংলাদেশ শিশুসাহিত্যিক ফোরাম। পৈত্রিক নিবাস: সিকির চর, ছেংগারচর পৌরসভা, মতলব উত্তর উপজেলা, জেলা চাঁদপুর। প্রকাশিত বইয়ের সংখ্যা ৯০টি । উল্লেখযোগ্য বই: ক্লাসমেট, কাব্য ও এনজেলের বন্ধুরা, কালোমূর্তি রহস্য, একাত্তরের মিলিটারি ভূত, নীলগ্রহের রহস্য, পিতাপুত্র, লজিংবাড়ি, আলাভোলা ছেলেবেলা, আয় ফিরে যাই, বঙ্গবন্ধু ও মুক্তিযুদ্ধের গল্প, ডিয়াওয়ালা, পরিকন্যা, দুষ্ট ছেলের গল্প, কিশোরসমগ্র ১, ২, ৩, তোমার চোখের জল, বঙ্গবন্ধু শেখ মুজিবুর রহমান ও বাংলাদেশের অভ্যুদয় প্রভৃতি। ছোটদের মজার সিরিজ কাটুসকুটুস। সম্পাদিত গ্রন্থঃ সুনীল হুমায়ূন, দুই বাংলার শ্রেষ্ঠ সমকালীন প্রেমের গল্প, মাকে নিয়ে একশ ছড়া, পশুপাখি নিয়ে গল্প, মহীয়সী সুফিয়া কামাল, আমাদের বঙ্গবন্ধু আমাদের জাতির পিতা,। উল্লেখযোগ্য কাজঃ শিশুকিশোর আনন্দবার্ষিকী “আলোকলতা” সম্পাদনা । নিজ গ্রামে 'আমাদের পাঠাগার' প্রতিষ্ঠা। গ্ৰীসের নবম স্টেট প্রাইমারি স্কুল অব ইয়ান্নিতিসারের একটি স্কুলে A cowboy and a magic mango tree এবং The Birthday Gift বইদুটো পাঠ্য। ভারতের পশ্চিমবঙ্গ, ত্রিপুরা, আসাম এবং ওডিশার ওডিয়া ভাষায় প্রকাশিত হয়েছে “কাব্য ও এনজেলের বন্ধুরা’সহ একাধিক বই । সম্প্রতি তাঁর সাফল্যে যোগ হয়েছে আরেকটি খবর। হুমায়ূন কবীর ঢালীর শিশুকিশোর গল্প "হাঁটাবুড়ো" অবলম্বনে পশ্চিমবঙ্গের আরএমটি ফিল্মস -এর ব্যানারে নির্মিত হচ্ছে পূর্ণদৈর্ঘ্য চলচ্চিত্র। ভ্রমণঃ ভারত, চীন, আমেরিকা, কানাডা। পুরস্কার : ইউনিসেফ প্রদত্ত মীনা মিডিয়া অ্যাওয়ার্ড ২০১২, এম নুরুল কাদের শিশুসাহিত্য পুরস্কার ২০১৩, অতীশ দীপঙ্কর স্বর্ণপদক ২০০৭, সালেহীন মেমোরিয়াল অ্যাওয়ার্ড ২০০৬, চিলড্রেন এন্ড উইমেন ভিশন ফাউন্ডেশন পদক ২০০৭, কবি আবুজাফর ওবায়দুল্লাহ স্মৃতি ফাউন্ডেশন পদক ২০০৭, পদক্ষেপ শিশুসাহিত্য পুরস্কার ২০০৮, লোকছড়া ফাউন্ডেশন সম্মাননা ২০১৩, এবি টিভি মাল্টিমিডিয়া লিঃ সাহিত্য পুরস্কার ২০১৬, ঝুমঝুমি শিশুসাহিত্য পুরস্কার ২০১৯, বিভাগীয় লেখক পরিষদ - রংপুর সম্মাননা ২০১৯, সাহিত্য দিগন্ত লেখক পুরস্কার ২০১৭, কবি সংসদ বাংলাদেশ শিশু সাহিত্য পুরস্কার, লোকছড়া ফাউন্ডেশন সম্মাননা ২০১৩, চােখ সাহিত্য-পুরস্কার ২০১৩-পশ্চিমবঙ্গ, নিখিল ভারত শিশুসাহিত্য সংসদ সম্মাননা ২০১৯, ত্রিপুরা, কুচবিহার তোরসা সাংস্কৃতিক সংস্থা সাহিত্য সম্মাননা এবং লেখালেখি সাহিত্য ও সাংস্কৃতিক সংগঠন সাহিত্য সম্মাননা ২০১৯, ওডিশা, ভারত।
এত রদ্দুর আর গরম যে ছাদে উঠতেই ভয় করছে।তবুও ভয়ে ভয়ে গিয়ে নিয়ে এলাম।চিচিঙ্গা/কুসি গুলো তেমন ভালো হয়নি। বেকা তেড়া, তাতে কি নিজের বাগানের বলে কথা। তৃপ্তি অনেক।
আমার প্রকৃত ক্যানভাসে, তোমার স্কেচ আঁকা ছিলো অথচ তুমিই থাকোনি আমার হয়ে
বিজয় দিবস অমর হোক। মুক্তিযুদ্ধের সকল শহিদদের প্রতি শ্রদ্ধা নিবেদন করছি। মহান বিজয় দিবসে শিশু সরকারি প্রাথমিক বিদ্যালয়ের ভার্চুয়াল পরিবেশনাঃ যুক্ত থাকার জন্য কৃতজ্ঞতা প্রকাশ করছি উপজেলা শিক্ষা অফিসার মোতাহার বিল্লাহ স্যার এবং সহকারী উপজেলা শিক্ষা অফিসার রাজিব স্যারের প্রতি। সুন্দর অনুষ্ঠান আয়োজনে সহযোগিতার জন্য শিক্ষার্থী, অভিভাবক ও সহকর্মীদের ধন্যবাদ জানাচ্ছি।
ভাবছি, কিছুদিন পরে গরুর-গোস্ত কোথায়ও পাবো কিনা? যেভাবে গরু-জবাই বিরোধী মুভমেন্ট জোরদার হচ্ছে, তাতে পরবর্তী প্রজম্ম গরু-জবাইকে অমানবিক ভাবা অসম্ভব মনে হচ্ছে না। অথবা, গরু জবাইয়ের কারনে আপনার বিরুদ্ধে কেউ মামলা করে দিতে পারে। কিংবা, আমাদের সন্তানরাই একদিন বলা শুরু করবে, তুমি এত নিষ্ঠুর যে গো-জবাইয়ের মত এত বড় অপরাধ করছো...! শুধুই ভাবনায় হারিয়ে যাচ্ছি... 
ঈশ্বরচন্দ্র বিদ্যাসাগরের ২০০তম জন্মবার্ষিকী উপলক্ষে বিদ্যাসাগর প্রণীত "শকুন্তলা" নিয়ে আলোচনা করবেন সলিমুল্লাহ খান। পাঠশালার এই আয়োজনটি সরাসরি দেখা যাবে আগামী শনিবার, ৩ জুলাই, বাংলাদেশ সময় রাত ৯টায়। প্রচারস্থলের ঠিকানা অচিরেই জানানো হবে।
আজ সকাল ৭টায় ব্লাড টেষ্ট করার জন্যে তাজমহল রোডের লাজ ফামাতে যাচ্ছিলাম। পথে লোক চলাচল খুব একটা ছিল না। আমারই মত দু-একজন যারা ভোরে হাটে। সামনে দেখলাম মাস্ক পরে একজন হেটে আসছে, আমি মাস্ক পরা। আমি নিরাপদ দুরত্ব বজায় রাখার জন্যে একটু দুরে যেতেই লক্ষ্য করলাম ঐ ভদ্রলোক ও একই চিন্তা থেকে দুরত্ব বজায় রেখে সরে গেল। বুঝলাম ঢাকায় মানুষজন বেশ সচেতন হয়েছে। কিন্তু ঢাকার বাইরের কিছু জেলা শহরের খবর নিলাম, সেখানে সব কিছুই অনেকটা আগের মতই চলছে। নিয়ম না মানা জাতি এতো সহজে কি আর ঘরে ঢুকবে? যা হোক শিয়া মসজিদের সামনে দেখলাম অনেক মানুষ (দিনমজুর) কাজের অপেক্ষায়। কাজ পাবে বলে মনে হয় না তবুও অপেক্ষা। কাজ না পেলে না খেয়ে থাকা, তার কাছে করোনা কিছু না। সরকার কি এদের জন্যে কিছুই করবে না? এই মানুষগুলোর অপেক্ষার একটা ছবি তুলেছি।
বুদ্ধিজীবীর কাজ পরামর্শ বা সাজেশন দেওয়া। সেইটা তিনি সরকাররে দিবেন, বিরোধীদের দিবেন, তার যারে ভালো লাগে তারেই দিবেন। এই দেওয়াটা দোষের না। এমনকি তার পরামর্শ যদি আপনার পছন্দ না হয় তাতেও তারে দোষ দেওয়া যায় না। আপনি বড়জোর তার সাজেশন নিলেন না। এইটুকুই। বা তার মতামত খণ্ডন কইরা নিজে বুদ্ধিজীবী হইলেন। সরকার সরকারি করার জন্যে যতটা দোষের #বুদ্ধিজীবী সরকারের পক্ষে কাম করার জন্যে তার চাইতে বেশি দোষের কী কারণে? কারো সরকার পক্ষরে ভালো লাগতে পারে না? খালি বিরোধীদের আর পাবলিকরেই ভালো লাগতে হবে? বুদ্ধিজীবীরে যদি স্বাধীন ভাবেন আপনাদের মতো, তাইলে পাবলিকের মধ্যে যেই পাবলিকটা সরকার সাপোর্ট করতেছে তারে দালালির দায়ে অভিযুক্ত করতেছেন না কিন্তু বুদ্ধিজীবীরে করতেছেন কী কারণে? বুদ্ধিজীবীর কি কোনোই অধিকার নাই সরকারি দল করার? বেচারা বুদ্ধিজীবী!
কর্মদিবসে আমরা বেড়াই। এখন বেড়াচ্ছি ফটিকছড়ির হালদা ভ্যালি চা বাগানে। দারুণ সুন্দর সবকিছু। বেশ ভালো লাগছে বেড়াতে। সঙ্গী হিসেবে আছেন আমার গুরুজি এডভোকেট খন্দকার আরিফুল আলম এবং আব্দুল আউয়াল খান। দু'জনই খুব মজার মানুষ।
১৬ মে পল্লবীতে ৭ বছরের শিশুর সামনে পিতাকে কুপিয়ে হত্যা করেছে দুই খুনি। তাদের গ্রেফতার করা হয়েছে। হুকুমদাতাকেও। বন্দুকযুদ্ধে একজন খুনি মারাও গেছে। মামলা হয়েছে। সবই চলছে। এক সপ্তাহ হয়ে গেল, শিশুর ট্রমা কাটানোর কোনো ব্যবস্থা কী নেওয়া হয়েছে? ৭ বছরের এই শিশু যখন ২৭ বছরের তরুণ হবে তখন পিতা-হত্যার ঘটনা তাকে কীভাবে প্রভাবিত করবে তা কি রাষ্ট্র ভেবেছে? না ভাবলে ভাবতে হবে, যদি আমরা একটি সভ্য ও শিক্ষিত রাষ্ট্র চাই।
কারেন্ট চলে যাওয়া কতো যে আনন্দের ঘটনা ছিলো সেটা আমাদের WiFi যুগের সন্তানরা হয়তো বুঝবে না! বুঝবে কিভাবে? এখন তো অধিকাংশ ঘরেই IPS. আমার বাল্যকালের বড় একটা অংশ বগুড়ায় কেটেছে। রাতে কারেন্ট চলে যাওয়া মানেই সব্বাই ঘর থেকে রাস্তায় বের হতাম, বিশেষ করে গরম কালে। সব্বাই মানে, বলতে গেলে সব্বাই। আমরা ছেলেরা একদিকে হৈ চৈ করছি। ওদিকে মেয়েরা বা বড় আপুরা গল্প করছেন। আরেকদিকে আন্টিরা হয়তো গল্প করছেন। কেউ কেউ পায়চারি করছেন। পুরো শহরে বিদ্যুৎ চলে গেলেও রাস্তার লাইটগুলি ঠিকই জ্বলবে। আর আমাদের হৈ চৈ, ঐ ল্যাম্পপোষ্টগুলির নিচেই। তবে বড় হতে হতে, বিদ্যুৎ চলে গেলেও, পড়া লেখার কারণে, হারিকেন বা মোমবাতি নিয়ে পড়তে বসতাম। আমরা নিজেরাও হারিকেন পরিষ্কার করতাম, ফিতা ভরতাম, কেরোসিন তেল ঢালতাম। কিন্তু মোমবাতি নিয়ে পড়তে বসলে কখনই পড়ায় মনোযোগ দিতে পারতাম না। সম্ভবত এটা সবার বেলাই হয়। মোমের আলোতে কিছু একটা আছে! মোম গলে গলে পড়বে, কিছুটা জমে শক্ত হবে, সেই শক্ত অংশগুলি আলতো কোরে ভেঙ্গে আবার মোমের আগুনে ধরতাম। মোমের আগুনের মাঝ দিয়ে আঙ্গুল এপাশ ওপাশ করতাম, এভাবে লেখাপড়ায় ফাঁকিবাজি চলতো। আরো একটু বড় হতে হতে আমরাই চার্জ লাইট পেয়ে যাই, ক্রমে বাল্যকালের মজাগুলি হারাই। আহারে বাল্যকাল আর কখনই ফিরে পাবো না!
(১) দেবদাস দেখেছি পরে, দিলিপকুমারের প্রথম যে ছবিটি দেখি সেটার নাম ছিল আন। সিনেমা হলে গিয়ে নয়, টেলিভিশনেও নয়, ভিডিও ক্যাসেট কিনে দেখেছিলাম সিনেমাটা। (ছোট যারা কখনো ভিডিও ক্যাসেট দেখেননি, ওদের জন্যে বলে দিই, ডিজিটাল টেকনোলজি বের হবার আগে ম্যাগনেটিক ফিতায় রেকর্ড করে সেই ফিতাটি দুইটা স্পুলে আটকে একটা ক্যাসেটে পুরে রাখা হতো। ভিস্যুয়াল আর অডিও বা দৃশ্য ও শ্রাব্য এই দুইটা একসাথে রেকর্ড করার এই কায়দাটা এসেছে সত্তরের শেষের দিকে। বিস্যুয়াল আর অডিও মিলিয়ে সেই সময় এই নয়া শব্দটা তৈরি হয়- 'ভিডিও'।) আন ছবিতে নায়ক ছিলেন দিলিপ কুমার আর নায়িকা ছিলেন নিম্মি। ভিডিও ক্যাসেট এমনিতে ভাড়া পাওয়া যেত, আমার পিতা কি মনে করে এই সিনেমার ক্যাসেটটা খরিদ করে সংগ্রহে রেখেছিলেন সেকথা আমি এখন আর বলতে পারব না। সম্ভবত ক্ল্যাসিক সিনেমাগুলি সংগ্রহে রাখতে চেয়েছিলেন, সেজন্যে আওয়ারা, আন এইরকম কয়েকটা সিনেমার ক্যাসেট তিনি কিনে ফেলেছিলেন। আওয়ারার কথায় মনে পড়ে গেল, সাদাকালো সেই সিনেমাটি দেখে আমি নার্গিসের প্রেমে পড়ে যাই যাই অবস্থা। দীর্ঘকায়া, সুগঠিত শরীর, লিকলিকে প্যাঁকাটি মার্কা মোটেই নয় তাই বলে স্থুলকায়াও নন। কি তাঁর চোখ! আর কি অদ্ভুত নিষ্পাপ একটা হাসি! সে কি তাঁর মায়া! রক্তমাংসের নারী এইরকম রূপবতী হয়! কথা হচ্ছিল দিলিপ কুমারকে নিয়ে। প্রথম তো আন দেখেছি। পঞ্চাশের দশকের রঙিন নাচেগানে ভরপুর একশন সিনেমা। বেশ লেগেছে। সেই ছবিতে দিলিপ কুমারকে তো ভাল লেগেছেই, নিম্মিকেও বেশ লেগেছে। নিমির চেহারার মধ্যে যেন স্বাভাবিক একটা দেমাগি ভাব লেগেছিল, সিনেমাতে ওঁর ক্যারেক্টারের সাথে বেশ মিশে গিয়েছিল। আন ছিল (সম্ভবত) ভারতের প্রথম রঙিন সিনেমা বা প্রথম কয়েকটা রঙিন সিনেমার মধ্যে একটা। সিনেমাতে নিমি থাকেন প্রিন্সেস আর দিলিপ কুমার থাকেন গ্রাম্য নওজোয়ান নেতা। বেশ সিনেমা। কিন্তু দিলিপ কুমারের যে স্বভাবজাত মৃদুভাষী রিপ, সেটার সাথে যেন মেলে না সিনেমার চরিত্রটি। (২) দেবদাস দেখার পর দিলিপ কুমারের ভক্ত হয়ে যাই। দেবদাস তো কয়েকটা হয়েছে, বিমল রায় পরিচালনা করেছেন হিন্দি ভাষায় এই দেবদাসটি। এখানে দেবদাস করেন দিলিপ কুমার, পার্বতী চরিত্রে সুচিত্রা সেন আর চন্দ্রমুখী চরিত্রে ছিলেন বৈজয়ন্তীমালা। (আপনি যদি না দেখে থাকেন, তাইলে অবশ্যই অবশ্যই দেখবেন- পার্বতীরূপে সুচিত্রা সেন আর চন্দ্রমুখীরূপে বৈজয়ন্তীমালা সে এক অপার্থিব সমন্বয়।) সাদাকালো ছবি, প্রথমবার যখন দেখি তখনই ভাল লেগেছে। কিন্তু দেবদাস কিনা বাঙালী ক্যারেক্টার, সেটাতে দিলিপ কুমারকে কেমন যেন লাগছিল। আমার মনে আছে আমার প্রথম প্রতিক্রিয়া ছিল, ধ্যাত, ওইসময়ের একটা বাঙালী অভিনেতা পেলো না! মাউরা শরীরে কি দেবদাস ভাব আসে! কিন্তু দেবদাস এরপর বারবার দেখেছি। পরে অন্যদের দেবদাসও দেখেছি- প্রমথেশ বড়ুয়া একটা করেছিলেন, একটাতে তো উত্তম কুমার চুনিলাল করেছেন, আর আমাদের কবরী আর বুকবুল আহমেদ যেটা করেছেন সেটাও দেখেছি। ফোলা ফোলা গালের বুলবুল আহমেদকে দেবদাস হিসেবে মানিয়েছিলও বেশ, কবরীকেও বেশ লেগেছিল- যদিও তখন মনে হয়েছে কবরীর জন্যে পার্বতী চরিত্র করাটা যেন একটু দেরিতে হয়ে গেছে। সব মিলিয়ে দিলিপ কুমার, সুচিত্রা সেন আর বৈজয়ন্তীমালার যে দেবদাস সেটাই সম্ভবত সেরাটা। বাঙালী বলে হয়তো আমাদের কাছে প্রথম একটু খটমট লাগে, সুচিত্রা সেনের মুখে 'দেবুদা, নদিমে কিত্না পানি' শুনলে বিচিত্র লাগে। কিন্তু দিলিপ কুমারের নিম্ন কণ্ঠে সংলাপ প্রক্ষেপণ, সংযত অভিনয় আর কণ্ঠে ও চোখে উপস্থিত অথচ দৃশ্যমান নয় এরকম হাহাকার- দ্বিতীয়বার তৃতীয়বার দেখার সময় আমার মনে হয়েছে এইটাই, এইটাই, এইটাই তো দেবদাস। গৃহী নয়, সন্ন্যাসী নয়, মাতাল নয়, উচ্ছৃঙ্খল নয়- বিশুদ্ধ প্রেমিক পুরুষ। হৃদয় ভরা যাতনা, সীমাহীন কষ্ট, তীব্র দুঃখ অথচ সেইসাথে অলঙ্ঘনীয় উদ্দেশ্যহীন অহংকার। এই সবকিছু আপনার হৃদয়ে কমিউনিকেট করে দিচ্ছেন দিলিপ কুমার- কিন্তু এর জন্যে কোন উচ্চকণ্ঠ কান্না নেই, চীৎকার নেই, বুক চাপড়ানো নেই। কেবল মুখমণ্ডলে অভিপ্রকাশ, বাঙময় চোখ আর সেই নিম্ন কণ্ঠে সংলাপ প্রক্ষেপণ। আর সিনেমার শেষে সকল অহংকার ভুলে দেবদাস যখন পার্বতীর বাড়ীর গেটে গিয়ে শেষ নিঃশ্বাস ত্যাগ করে- আহা! কি গ্রেসফুলিই না সেটা করেছেন দিলিপ কুমার। (৩) দেবদাস সিনেমার জন্যেই কি দিলিপ কুমারকে ট্র্যাজেডি কিং বলা হয়? আমি জানিনা। দিলিপ কুমারের অনেকগুলি সিনেমা আমি দেখেছি। একটা সিনেমাতে দিলিপ কুমার দ্বৈত চরিত্রে অভিনয় করেছিলেন, একটা শহুরে যুবক আরেকটা গ্রামের সহজ সরল যুবক। সিনেমাটার নাম মনে নাই, গল্পও মনে নাই। শুধু মনে আছে গ্রামের চরিত্রটিতে দিলিপ কুমারের একটা শিশুসুলভ হাসি ছিল সেই হাসিটা। অমিতাভ বচ্চন আর দিলিপ কুমার একসাথে একটা সিনেমা করেছিলেন। কারমা নামের আরেকটা সিনেমা করেছিলেন দিলিপ কুমার, সাথে ছিলেন নাসিরুদ্দিন শাহ্‌, জ্যাকি শ্রফ এরা। এইসব ছবিতেও দিলিপ কুমারের অনন্য উপস্থিতি যেন অন্য সকলকে ছাড়িয়ে গিয়েছে। ব্যক্তিগত জীবনে দিলিপ কুমার নাকি একজন চমৎকার মানুষ ছিলেন। একদম নিপাত ভদ্রলোক, সহশিল্পিদের প্রতি সহানুভূতিশীল। লতা মঙ্গেশকরের একতা সাক্ষাৎকার পড়েছিলাম অনেক আগে। দিলিপ কুমারের সাথে তাঁর প্রথম দেখা ট্রেনে। একসাথে দুজন যাচ্ছিলেন একই কর্মসূচীতে। লতা মঙ্গেশকর তখন একদম কিশোরী, নতুন শিল্পী। শমশাদ বেগম তখন বোম্বের সিনেমার শীর্ষ কণ্ঠশিল্পী, নুরজাহানও তখন বেশ জাঁকিয়ে বিরাজ করছিলেন। দিলিপ কুমার তখন জনপ্রিয় স্টার, কিন্তু এই নবীন শিল্পীর প্রতি তাঁর আচরণ ছিল অত্যন্ত আন্তরিক এবং সহানুভূতিশীল। লতা মঙ্গেশকরের উর্দু উচ্চারণ তখন খুব সাফ সুতরা ছিল না, দিলিপ কুমার তাঁকে সাহায্য করেছিলেন উর্দু উচ্চারণ সহি করতে। দিলিপ কুমার ছিল তাঁর সিনেমার নাম, প্রকৃত নাম ছিল ইউসুফ খান। লতা মঙ্গেশকর সবসময়ই তাঁকে ইউসুফ ভাই বলেই সম্বোধন করেছেন, দিলিপ কুমারও তাঁকে আপন বোনের মতোই স্নেহ করতেন। এই দুইজনের একত্রে উপস্থিতি আমি দেখেছি টেলিভিশনে। দুইজনকে একসাথে দেখলেই আপনি বুঝতে পারবেন ওরা পরস্পরকে কতোটা শ্রদ্ধা করতেন আর ভালবাসতেন। শিল্পী প্রতি শিল্পীর এইরকম ভালোবাসা তখনই হয় যখন ওরা শিল্পী হিসাবে এবং মানুষ হিসাবেও অনেক বড় হন। সক্রিয় রাজনীতি করতেন না বা রাজনৈতিক মতামত প্রকাশেও উচ্চকিত ছিলেন না কখনো- কিন্তু কংগ্রেসের সাথে দিলিপ কুমারের ঘনিষ্ঠতা ছিল আর সেক্যুলার ও লিবারেল ধরনের চেতনা ধারণ করতেন। (৪) দিলিপ কুমার শেষ নিঃশ্বাস ত্যাগ করেছেন। মৃত্যুকালে ওঁর বয়স হয়েছিল ৯৮ (আটানব্বই) বছর। মৃত্যুর খবরটা বিকেল বলায়ই পেয়েছিলাম- সেই থেকে মনটা খারাপ হয়ে আছে। না, আটানব্বই বছর বয়সে মৃত্যু সেটাকে আগে আগেই চলে যাওয়া বলতে পারি না। তথাপি এই কথাটাই মনে হয়, যেন তাড়াতাড়িই চলে গেলেন। কিছু কিছু বড় মানুষ থাকেন, ওদের কিছু করতে হয় না, শুধু শারীরিকভাবে আমাদের মাঝে থাকলেই কোন না কোনোভাবে ওরা সৃজনশীলতায় অবদান রাখতে পারেন। দিলিপ কুমার সেরকম একজন ছিলেন। দিলিপ কুমার কি জানতেন যে এই অধমের মতো বাংলাদেশেও ওঁর অনেক ভক্ত আছে যাদের হৃদয়ে মৃদু কণ্ঠে কথা বলা নিষ্পাপ হাসিমুখের একজন দিলিপ কুমারের চেহারা চিরকাল জায়গা করে থাকবেন। নিশ্চয়ই জানতেন। এই প্রিয় প্রয়াণে শোক জানাই, জানাই শ্রদ্ধা। সেলাম ইউসুফ ভাই। 
১৯৮২ সালের বিতর্কিত বর্ণবাদী নাগরিকত্ব আইনে মিয়ানমারের প্রায় ১০ লাখ রোহিঙ্গার সেদেশের নাগরিকত্ব অস্বীকার করা হয়। এখন এরা পার্লামেন্টে বিলপাশ ছাড়াই বাংলাদেশের নাগরিক ও ভোটার হয়েছে, এবং অনেকেই আবার বাংলাদেশি পাসপোর্ট নিয়ে মধ্যপ্রাচ্যে কর্মরত। চট্টগ্রামের প্রায় সকল পাসপোর্ট অফিসের আমলারা এখন কোটিপতি হয়েছে এই রোহিঙ্গাদের কল্যানে।
জানতে পারলাম, ফেইসবুকে আমার বইয়ের এই রিভিউ দেয়ার জন্য উনাকে উনার নিজের শ্রম আর ঘামে গড়ে তোলা প্রতিষ্ঠান থেকেই বের করে দেয়া হয়েছে। আমি তো এই সো কল্ড চেতনাজীবিদের নোংরামো দেখে স্তম্ভিত।
একদম তাতে আমার আপত্তির কোনো কারন নেই।। যারা বড় বড় পাঁচ তারা থেকে দশ তারা হোটেলের রন্ধন শিল্পী তারা উপযুক্ত পারিশ্রমিকের বিনিময়ে তাদের নিষ্ঠা ও কর্ম দক্ষতা দিয়েই তাদের পরিবেশনায় উন্নত শিল্পীত মান আনেন সন্দেহ নেই।। তাদের সম্মুখে সকল সুবিধাদি এবং সকল প্রয়োজনের আয়োজন সরবরাহ করা থাকে।। অত্যাধুনিক প্রযুক্তি ও কাজ সহজের হাজারো উপকরণ হাতের কাছে মজুদ থাকে।। নিশ্চয়ই বড় বড় সেফদের কর্মের মধ্যেও ভালবাসা থাকে।। তবে সেটি প্রফেশনাল ভালবাসা বা তার চাইতেও কিছু বেশি।। এছাড়াও বড় বড় সেফদের থাকে বড় বড় ট্রেনিং।। পক্ষান্তরে আমাদের দেশের আলোকে একজন গৃহিনী যখন রাঁধুনি, তখন প্রায়ই মায়ের কাছ থেকে শিখে আসা কিছু রেসিপি হয়তো আয়ত্তে থাকে।। আরে রেসিপি শব্দটিই তো কয়েক বছর হলো পপুলার হয়েছে এই দেশে।। আমাদের আটপৌরে সাংসারিক জীবনের টানাপোড়েনে অনেক খামতির মধ্যেও একজন রাঁধুনি কে তার শ্রেষ্ঠ রান্নাটি প্রতিবেলায় করতে হয়।। সেটি কেবল ভালবাসার মানুষ গুলোর পেট ভরার জন্য কেবল নয়।। বরং সব সময়েই স্বাস্থ্য নিরাপত্তা ও পরিস্কার পরিচ্ছন্নতা খেয়াল রেখে।। যদিও আজকালকার গৃহিনীরাও যথেষ্ট আধুনিক প্রযুক্তি ব্যবহার করতে পারছে।। তবে সেটি কতটুকু? আগের রাঁধুনি দের বাটনা আর কুটনা, ধোয়া পাকরা এবং পুরো পরিবারের প্রতিটি সদদ্যের পছন্দ খেয়াল রেখে তবে রান্না করতে হতো।। এখনও তাই।। শুধু বাটনা টি করতে হয়না।। বা কাজের লোক থাকলে সেটি ভিন্ন বিষয়।। তারপরেও রাঁধুনির কাছে তার প্রয়োজনের সব সামগ্রী সব সময়ে নাই থাকতে পারে।। এবং আরো বড় কথা এসবের জন্য রাঁধুনি কখনও পারিশ্রমিক নেন না, বা চান না।। যথাযথ ভালবাসা সম্মানটুকুও কখনো মেলে কিনা সেটিও বিবেচ্য।। কিন্তু একজন রাঁধুনি সেটিই চান।। একজন মা বা স্ত্রীর মতো এমন চৌকস রন্ধনশৈলী যার আবার মমতায় ভরা মন, এমন শ্রেষ্ঠত্ব কি তুলনীয়? ছেলেরা হয়তো সেরা সেফ।। তবে শ্রেষ্ঠ সেফ গৃহিনীরাই।।
মুক্তিযুদ্ধে অংশ নিয়েও সরকারি খাতায় তিনি মুক্তিযোদ্ধা নন—কমরেড লুৎফুন্নাহার হেলেন! যুদ্ধে শত্রুর হাতে নিহত হলেও তিনি সরকারি খাতায় তিনি "শহীদ" নন। তাঁর "অপরাধ" একটাই। তিনি ছিলেন একজন বিপ্লবী কমিউনিস্ট। মুক্তিযুদ্ধের চেতনার বর্গাদারেরাও তাঁকে মনে রাখবার গরজ বোধ করেনি! কিন্তু আমরা তো তাঁকে ভুলতে পারি না। তিনি যে আমাদের সহযোদ্ধা, কমরেড! ছাদের এই গোলাপটিকে তাই নাম দিলাম—কমরেড লুৎফুন্নাহার হেলেন! এই নামটা পেয়ে টবের গোলাপও নিশ্চয়ই ধন্য হলো! লাল সালাম, কমরেড! আমাদের শহীদ কমরেডরা একেকজন শুধু রক্তবীজই নন, তাঁরা একেকটি রক্তগোলাপ। কমরেড লুৎফুন্নাহার হেলেন তাঁদেরই একজন। হেলেন, আপনাকে আমরা ভুলিনি, কমরেড। আপনি আমাদের মধ্যে এই রক্তগোলাপ হয়েই আছেন, থাকবেন। 
মে ফ্লাওয়ার । ফুটবল লিলি। চারটা বাল্ব লাগিয়ে ছিলাম। তিনটায় শুধু সুন্দর সুন্দর পাতা আর একটায় কোন পাতা হয় নাই শুধু একটা ফুটবল।
বাংলাদেশে পাঁচটা সাহসী মেয়েও নাই ? ঐ সব বালছাল নাসির না কে যেন , আইজিপির বন্ধু , খোদ আইজিপিও যদি মেয়েদের গায়ে হাত দেয় , পাঁচটা স্রেফ পাঁচটা মেয়ে ঐ মলস্টারকে থাপড়াইতে থাপড়াইতে রাস্তায় এনে বীচি বরাবর লাইত্থাইতে লাইত্থাইতে বীচি গেলে দিলে সারা বাংলাদেশ তোমাদের পাশে এসে দাঁড়াবে ۔
বহুদিন হল কোন্‌ ফাল্গুনে ছিনু আমি তব ভরসায়; এলে তুমি ঘন বরষায়।
টাকার দরকার, অনেক টাকার দরকার। সরকার বিভিন্ন সেফটি নেটের নামে যে টাকা দেয় তার অনেকটাই ভুল হাতে যায়। যাবার কারন লিস্ট বানানো থেকে শুরু করে টাকা চুরি এসবের পিছনে নির্বাচিত জনপ্রতিনিধি যারা রাজনৈতিকভাবে নিয়োগপ্রাপ্ত তারা জড়িত। এইলোকগুলোই আবার তৃনমূল পর্যায়ের নেতা। তাই কিছু বলাও যায় না। আমার ব্যাক্তিগত মত, বাংলাদেশের সেনাবাহিনীর সততার উপর মানুষের আলাদা এক ভক্তি আছে, এদের নিরপেক্ষতা নিয়েও মানুষ কিছু ক্ষেত্র ছাড়া সাধারনত ভরসা করে। সেনাবাহিনী যদি ত্রানের দায়িত্ব নেয়, তাহলে সেটা পৌছায়। যা বলছিলাম, টাকার প্রয়োজন, টাকা কোথায়? টাকার জন্য সরকার প্রধান বারবার বলছেন যারা বিত্তশালী তাদের এগিয়ে আসতে। যারা বিত্তশালী তারা কেনো টাকা দেবে সেটা আগে বলেন। প্রথমত টাকা হাতে নাই, বিদেশে পাচার করা, দ্বিতীয়ত টাকা দিলে কোন ট্যাক্স এর সুবিধা নাই, আর তৃতীয়ত ইনকাম ট্যাক্স বিভাগ, বাংলাদেশ ব্যাংক আর দুদকের চোখে পড়া। বিভিন্ন কারনে সহায়তার প্রয়োজন হয়, ব্যাক্তি সহায়তায় অনেকে সাহায্য করেন। কিন্তু বড় করে হলে যদি কোন সুবিধা না থাকে কেনো সাহায্য করবে? অনেকেই টাকা দিতে চায়, কিন্তু প্রধানমন্ত্রীর ত্রান তহবিলে দান করলে ট্যাক্স রিবেট পাওয়া যায়। আরো কিছু এমন ফান্ড হয়তো আছে, যেমন জাকাত ফান্ড। কিন্তু এসব ফান্ডের টাকা যখন বিতরন করা হয়, আবারো সেই স্থানীয় প্রশাসনের মাধ্যমে, এবং সেটা নিয়ন্ত্রন করা হয় না, ভাগাভাগি করা হয়। প্রান্তিকভাবে মানুষের এনআইডির ফটোকপি দিতে হয়, বিনিময়ে কিছু পান না, যা পাবার সেটা এলাকা নেতাদের খাটের নীচে, গুদাম ঘরে থাকে। আমেরিকায় এই চ্যারিটির বিশাল কাজ চলে, সারা বছর চলে। অনেকে শিক্ষায়, অনেকে স্বাস্থ্যখাতে দান করেন, সেটাকে চ্যারিটি হিসাবে ট্যাক্স রিটার্নে জমা দিয়ে রিবেট পায়। ব্যবসায়িক কাজে কোন গিফ্ট দিলেও রিবেট পায়। আমাদের সেই ত্রান তহবিল বা যাকাত ফান্ডের বাইরে কোন রিবেট নাই। সেই টাকাও যদি ঠিকমতো পৌছাতো। একদেশের কথা বলি, তাদের কনসেপ্টটা ভালো লেগেছে। বনভূমি রক্ষায় তারা ১ বা ৫ বা ১০ স্কয়ার ফিট জমি বিক্রি করছে। এটা জমি দিয়ে দেয়া না, রেজিস্ট্রি করাও না, একটা সম্মান। বিনিময়ে কিছু চার্জ করছে, এবং একটা সার্টিফিকেট দিয়ে লর্ড উপাধি দিচ্ছে। একদিকে দেখেন, বনভূমি বাঁচানো, উন্নয়ন এবং নূতন গাছ লাগানোতে কাজ হচ্ছে, টাকা খুব বেশী না, মানুষ দেবে, আবার দেখেন জমি দেওয়াও লাগছে না, শুধু খাতায় লেখা থাকবে। মাঝে বোনাস হিসাবে একটা ম্যাপ পাচ্ছেন আপনার জমির লোকেশনসহ, আর একটা সার্টিফিকেট যেখানে আপনি একজন লর্ড। এমন কোন কনসেপ্ট দেবার মতো লোক নাই, অবস্থাও নাই। আমাদের সুন্দরবনকে যদি একইভাবে বাচানোর জন্য জমিদার হিসাবে সার্টিফিকেট দিতে, প্রথম কথা মনে আসে রামপাল করে সুন্দরবন মারার ব্যবস্থা করে জমিদার কিসের হবো? কনসেপ্ট আরো চিন্তা করা যায়, হয় ট্যাক্স রিবেট দিতে হবে না হয় সম্মান দিতে হবে। কোনটাই যদি না দেন, মানুষ কেন টাকা দেবে আর কোথা থেকে দেবে? আমেরিকার কথা বললাম, যারা চ্যারিটি দেয়, তাদের সেই পয়সায় রিসার্চ হয়। আমাদের দেশে কোন রিসার্চও ঠিকমতো হয় না। এই ভ্যাক্সিন নিয়ে যদি কাজ করা হতো, তার পিছনে লোকে টাকা দিতো। কিন্তু যখন দেখে টাকা যাচ্ছে অন্য কোথাও, যেখান থেকে বেতনভুক কর্মচারীরা জনগনকে রিমান্ডে তুলে নেয়, কারো মৃত্যু হয় কেউ পঙ্গু হয়, তখন টাকা কেনো দেবে? আর টাকাতো নির্দিষ্ট পরিমান আছে, যারা বিত্তশালী তারা সেই গরীবের টাকাই ভোগ করছে, তারা কেনো ফেরত দেবে? মানসিকতা লাগবে যে টাকা যেনো দিতে পারি এবং কোন ট্যাক্স রিবেট বা সম্মান পাবো। সেটাইতো নাই। আইসিডিডিআরবি তে দান করেন, তাদের দেয়ালে আপনার নাম থাকবে, সেটাও সম্মান। বঙ্গভ্যাক্সের শেষ খবর কেউ জানেন? যদি কোন অগ্রগতি হতো, ভালো হতো। টিভিতে বিজ্ঞজনদের কথা শুনতে শুনতে ক্লান্ত। কেউ একটু ভালো খবর দেন, ভাই।
সালাউদ্দিন কাদের চৌধুরীর যেদিন ফাঁসি হোলো, বোধকরি সেই সন্ধ্যায় একজন বি এন পি সমর্থক আমাকে বিনীত গলায় পরম বিষ্ময় নিয়ে বলেছিলো, 'ভাই আজকে বুঝলাম শেখ হাসিনা কি জিনিস'। আমি সেই ভদ্রলোককে পুরো প্রক্রিয়া ধরে ধরে বুঝিয়ে বললাম, মাননীয় প্রধানমন্ত্রী শেখ হাসিনা, সাকা'র বিচারের ব্যাপারে কিছুই জানেন না। সরকারের দায়িত্ব ছিলো যার বিরুদ্ধে অভিযোগ তাকে ধরে আইনের সামনে দাঁড় করানো, তাঁর প্রশাসন শুধু অতটুকু করেছেন। বাকিটা বাংলাদেশের আইন মোতাবেক-ই হয়েছে। কিন্তু ভদ্রলোকের বিনয় আর একটা প্রচন্ড ভয় দুইটি'র মিশ্রণে উনি আর কিছুই বুঝতে চাইলেন না। তিনি আবারও একটা ঘোর লাগা মানুষের মত বিড়বিড় করে বলতেই লাগলেন, 'ভাই আজকে বুঝলাম শেখ হাসিনা কি জিনিস'... আমি বুঝলাম, ইনাকে আর বলে লাভ নেই। উনি ফানাহ ফিল্লাহ স্টেজে চলে গেছেন। আজকেও পরিস্থিতি এক। শেখ হাসিনা সরকারের যা করনীয় তা তিনি করেছেন। অভিযোগ রয়েছে, হেফাজতের তান্ডবকারীরা গ্রেফতার হয়েছে। এখানে শেখ হাসিনার কিছু করার নেই। তিনি আইন প্রক্রিয়ায় হস্তক্ষেপ করবেন না এটাই স্বাভাবিক। আইন তার নিজস্ব গতিতে চলুক। আইনী প্রক্রিয়ায় অপরাধীর সাজা হোক। তবে লন্ডনের কোনো এক হিমহিম ঠান্ডা সময়ে ঠিক অমন করে কোনো এক রুহানি বালকের কাছে আবারও শুনতে চাই সেই অমর বাক্যটি- 'ভাই আজকে বুঝলাম শেখ হাসিনা কি জিনিস' ভালো কথা শুনতে ভালোই লাগে...
পল জোসেফ গোয়েবলস , সংক্ষেপে শুধু গোয়েবলস নাজি জর্মনদের প্রোপান্ডিষ্ট। তার কিছু কার্যকরি কৌশল ছিলো। যেমন: কোন মিথ্যা ক্রমাগত ছড়াতে থাকলে প্রায় সত্য হিসেবে প্রতিষ্ঠিত করা যায়, মিথ্যার সাথে কিছু সত্য মিশালে মিথ্যাটা দ্রুতই বিশ্বাসযোগ্য করা যায়। একথা অস্বীকার করা যাবে না, আম্লীগ সরকার এই কাজে এই পর্যন্ত বেশ সফল। কোভিডের টিকাদান কর্মসূচি -এটার ভালো উদাহরণ হতে পারে। একটু সত্য মিশিয়ে মিথ্যা প্রোপাগান্ডা চালালে, সেটা প্রতিষ্ঠিত করা যায়। বর্তমানের প্রপাগান্ডা কোভিড-১৯ টিকাদানে সরকার সফল। এবং এর ঠেলায় কোভিড মোকাবিলায় চরম ব্যর্থতাও ঢাকা পরেছে কিংবা সেটাকেও সফল হিসেবে চালানো যাচ্ছে। অথচ সত্যটা হলো কোভিড-১৯ টিকাদানে সরকার সফল- এটা একটা মিথ্যা প্রোপাগান্ডা এখন পর্যন্ত। তবে আমি স্বীকার করি কোভিড-১৯ টিকাদানে সরকারের সফল হওয়ার সম্ভবনা আছে এবং আমি সর্বাগ্রে প্রত্যাশা করি যেন সফল হয়। আমি আগে কোথাও মন্তব্য করেছিলাম কোভিড টিকা হলো টেষ্ট ম্যাচ এবং বাংলাদেশ প্রথম ইনিংসে প্রথম সেশনে দেখেশুনে খেলতেছে। এই বাস্তবতায় কোভিড-১৯ টিকাদানে সরকার সফল- এটা মিথ্যা প্রোপাগান্ডা, ওয়েল এখন পর্যন্ত। ইমন ভাই এক মন্তব্যের প্রতিত্তরে ইজরায়েল, বাংলাদেশের মতো কতিপয় দেশ ছাড়া অন্যদেশগুলো নাকি টিকা পাচ্ছে না। রিয়েলি, ইমন ভাই। টিকাদানে বাংলাদেশ, ইজরায়েল একিরকম সফল এই পর্যায়ে! পররাষ্ট্রমন্ত্রী মোমেন মন্তব্য করেছে আমেরিকা থেকে লোকজন নাকি টিকা নিতে বাংলাদেশে আসছে। আচ্ছা, বাংলাদেশ ও আমেরিকা কত শতাংশ বা কত সংখ্যাক লোককে টিকা দিয়েছে। নীচের গ্রাফ একটা ধারনা দিবে আশা করি। প্রতি ১০০ তে কতজনকে টিকা দেওয়া হয়েছে, এই পরিসংখ্যান বাংলাদেশের গড় উত্তর আমেরিকা, ই‌য়‌্যুরোপ, গোটা বিশ্ব, এমনকি এশিয়ার চেয়ে নীচে। ও হ্যাঁ আফ্রিকার চেয়ে উপরে আর অষ্ট্রেলিয়ার উপরে। আশা করি, অস্ট্রেলিয়া থেকে টিকা দিতে লোকজন বাংলাদেশে আসবে- মোমেন মন্ত্রী শীঘ্রই এমন মন্তব্য করবে। সর্বেশেষে কানাডার গ্রাফটা জুড়ে দিলাম। কানাডা থেকে লোকজন বাংলাদেশে টিকা নিতে আসুক এই প্রত্যাশায়। 
বিদ্যুৎদেবীর প্রতীক্ষায় গুনগুন টুনটুন করে মশা গান গায় লোডশেডিং চক্রে বিজলি আসে যায়। করি হাঁসফাস বসে যায়খানায় জল যে শেষ এই মহাফেজখানায়। অনির্ভর হতে চেয়ে গোলামীর জিঞ্জির শান যায় মান যায় কে আমীর বা ফকির। আয় ফিরে আয় লক্ষীসোনা পুরো মাইজদী প্রতিক্ষায় বাতির ঝিলিক হচ্ছে বিলীন শুধুই তোর অপেক্ষায়!
আমার আত্মীয়, বন্ধু, শিক্ষক, ছাত্রছাত্রী, পরিচিত, এদের ভেতর বিএনপি-জামাত মনভাবাপন্ন মানুষ আছেন, আছেন আওয়ামী-বাকশালি, বাম, মাওলানা, নাস্তিক, মুসলিম ও হিন্দু। দলমত নির্বিশেষে এদের ভেতর কেউ কেউ আছেন যাদের আমি নির্দ্বিধায় ডিসেন্ট মানুষ হিসেবে গণ্য করি। তাদের ভালো হলে আমার ভালো লাগে। তাদের কষ্টে আমি কষ্ট পাই। তো এই যেখানে অবস্থা, সেখানে ক্ষুদ্র স্বার্থের চর্চাকারী রাজনৈতিক দলগুলোকে কীভাবে সমর্থন করি? এরা তো শুধু নিজেদের কথা ভাবে আর জানে মুক্তিযুদ্ধের চেতনা অথবা ধর্ম অথবা প্রগতিশীলতার ভেক ধরে কী করে অপরের অধিকার অস্বীকার করে লুটেপুটে খাওয়া যায়। যাদের চিন্তায় পুরো দেশ আর দেশের সব ধরণের মানুষের কল্যাণ ও অধিকার অনুপস্থিত, তাদের চিন্তা চেতনা অথবা রাজনীতি কী করে সমর্থন করা যায়? 13
আমরা এমন এক সময়ে বাস করি যখন ‘মুখ ঢেকে যায় বিজ্ঞাপনে’; আত্মপ্রচার আর কলরবের এই সময়ে একজন নিভৃতচারী গবেষকের জীবনাবসানের সংবাদ অনেকের চোখে পড়বেনা – তাঁকে চিনতে পারবেন এমন লোকের সংখ্যাই বা কতজন? তদুপরি তিনি থেকেছেন রাজধানীর বাইরে – দীর্ঘ সময় ধরে। কিন্ত গবেষণার কাজে তাঁর আত্মনিবেদনের কথা কী আসলেই বিস্মৃত হওয়া যায়? ভূঁইয়া ইকবালের মৃত্যু সংবাদ শুনে এই কথাগুলো মনে হলো। চট্টগ্রাম বিশ্ববিদ্যালয়ে যুক্ত হয়েছিলেন গবেষক হিসেবে ১৯৭৩ সালে , পরে অধ্যাপনা করেছেন - অবসর নেয়ার আগে পর্যন্ত। কিন্ত তারও আগে তিনি সাংবাদিকতা করেছেন, দৈনিক বাংলায় – প্রথমে ঢাকা বিশ্ববিদ্যালয় সংবাদদাতা হিসেবে, পরে রিপোর্টার হিসেবে স্বাধীনতার অব্যবহিত পরে। ইকবাল ভাইকে চেনার সুযোগ হয়েছে অগ্রজ আলী মনোয়ারের সূত্রে, স্বাধীনতার আগেই। মনোয়ার ভাইয়ের ঘনিষ্ঠজনদের একজন ইকবাল ভাই। আমার কৈশোরে ভারী চশমা পড়া ইকবাল ভাইকে দেখে একধরনের সমীহার ভাব জাগতো – খানিকটা ভয়েরও। ভূইয়া ইকবালের প্রায় সার্বক্ষনিক সঙ্গী ছিলেন গোলাম মোস্তফা। ইকবাল ভাইয়ের সঙ্গে আলাদা করে যোগাযোগ গড়ে ওঠে ১৯৭৪ সালের দিকে অগ্রজ আলী মনোয়ার প্রবাসী হবার পরে, সেটা সম্ভব হয়েছিল রেবু বৌদির (সুলতানা রেবু) কারণে। সেই সময়েই ইকবাল ভাইয়ের সম্পাদনায় প্রকাশিত হয়েছিলো ‘মানিক বন্দ্যোপাধায়’ গ্রন্থটি। তখনও মানিক বন্দ্যোপাধ্যায় নিয়ে আলোচনার শক্তিশালী ধারা বাংলাদেশে গড়ে উঠেছিল বলে মনে হয়না। কিন্ত সেই কাজটি নিষ্ঠার সঙ্গে করেছিলেন ভুঁইয়া ইকবাল। নিভৃতচারী, স্বল্পবাক কথাগুলো সম্ভবত তাঁর জন্যেই তৈরি হয়েছিলো। একটি সাক্ষাতকারে তিনি বলেছিলেন যে, আলস্যের কারণে তাঁর লেখালেখি কম; পরিকল্পিত অনেক কাজ তিনি করে উঠতে পারেন না। কিন্ত আসল কারণ কী আলস্য নাকি গবেষণার প্রতি নিষ্ঠাই তাঁর স্বল্প রচনার কারণ? ‘সমাজ ও সংস্কৃতি’ শিরোনামে তাঁর একটি বই আছে – সেটি পাঠ করলেও বোঝা যায় বিষয়ের গভীরে প্রবেশ না করে তিনি আলোচনা করেন না; নতুনভাবে দেখা ও দেখানোর কাজটি তিনি করতে চান – সেই কারনেই তাঁর সময়ের দরকার। ভূঁইয়া ইকবালের গবেষণার একটি অন্যতম বিষয় ছিলো রবীন্দ্রনাথ। এই মুহুর্তে তাঁর তিনটি গ্রন্থের কথা স্মরণে আসে, ‘রবীন্দ্রনাথঃ তাঁর চিঠি, তাঁকে চিঠি’, ‘বাংলাদেশে রবীন্দ্র সংবর্ধনা’, এবং ‘রবীন্দ্রনাথ ও মুসলমান সমাজ’। ভিন্ন আলোয় রবীন্দ্রনাথকে চেনার কাজে এগুলোর ভূমিকা অসামান্য। লক্ষ্যনীয় বিষয় হচ্ছে ভুঁইয়া ইকবালের অনেকগুলো সম্পাদিত গ্রন্থ আছে। কিন্ত এগুলো কেবল সংগ্রহ নয়, প্রত্যেকটি সম্পাদিত গ্রন্থ তাঁর গবেষণার ফসল। ‘নরেশ গুহকে অমিয় চক্রবর্তীর স্মৃতিকথা ও পত্রাবলি’ তার একটি উদাহরণ। কয়েক দশক ধরে তাঁর সঙ্গে যোগাযোগ না থাকলেও তাঁকে বিস্মৃত হবার সুযোগ ছিলোনা। কেবল ব্যক্তিগত কারণে আমার তাঁকে বিস্মৃত না হবার কথা নয়, তাঁকে আরেকটি কারণে সকলেরই জানা থাকার কথা; আমার স্মৃতি আমার সঙ্গে বিশ্বাসসঘাতকতা না করলে ১৯৭১ সালের শেষ দিকে বা ১৯৭২ সালের গোড়াতে দৈনিক বাংলায় তাঁর একটি প্রতিবেদন ছিলো রাও ফরমান আলীর একটি ডায়েরির কয়েকটি পাতা নিয়ে করা; সেখানেই লেখা ছিলো, বুদ্ধিজীবী হত্যার তালিকা। এখন অনেকভাবে ইতিহাস লেখা হয়, কিন্ত এই ধরণের দলিলগুলো খুঁজে পাওয়া যায়না। রাজধানীর পাদপ্রদীপের আলোর বাইরে, প্রতিষ্ঠা ও পরিচিতির বাইরেই সমস্ত জীবন কাটালেন ইকবাল ভাই। কিন্ত তাই বলে তাঁকে বিস্মৃত হওয়া যাবেনা, আমাদের নিজেদের প্রয়োজনেই।
তৃতীয় প্রেমে প্রথম স্ত্রী খাবার দোকানে তুমুল ঝগড়া। আমার নিজের খাওয়া থেমে গেছে। দোকানে লোক তেমন নেই। দুই টেবিল পরে ঝগড়া হচ্ছে। দুজনের একজন মহিলা অন্যজন পুরুষ। আড় চোখে কয়েকবার তাকিয়ে দেখলাম, দুজনেই সমান তালে ঝগড়া করে যাচ্ছে, একই সঙ্গে খেয়েও যাচ্ছে। আমি ভাবছি, এই বুঝি ওদের খাওয়া থেমে গেল। না, তাদের খাওয়া থামছে না, ঝগড়ার তালে তালেই তারা খেয়ে যাচ্ছে। আমি এর চেয়েও বেশি অবাক হলাম, ছেলেটার ঝগড়া করার শক্তি দেখে! একটি ছেলে মানুষ এক টানা এতক্ষণ ঝগড়া করে কি করে! আমার ধারণা ছিল ছেলেদের জন্মই হয়েছে সবকিছু মেনে নেয়ার জন্যে! ঝগড়ার মাঝেই ওরা আরো কয়েকবার খাবার নিল। ওদের বয়স ত্রিশ পঁয়ত্রিশের বেশি হবে বলে মনে হচ্ছে না। আমার খাবারের অর্ধেকও শেষ করতে পারিনি। এখন আর বিরক্ত লাগছে না, ওদের ঝগড়ায় আমি রীতিমত মুগ্ধ, মনে হচ্ছে ওরা প্রফেশনাল ঝগড়াটে। ওয়েটারকে ডেকে বললাম, আমাকে এক কাপ কফি দিতে। কফি খেতে খেতে আমি ওদের ঝগড়া দেখবে। টিভিতে দেখেছি বিদেশের মানুষেরা খাবার নিয়ে খেলা দেখতে যায়। ওরা খুব আয়েশ করে খেলা দেখা, লাইভ খেলা। আজ আমিও আয়েশ করে দুজন মানুষের ঝগড়া দেখব। এদের একজন ছেলে, আরেকজন মেয়ে বা মহিলা। কফির সঙ্গে লাইভ ঝগড়া! পেট ভরে খেতে পারিনি তাতে কি, মনের আনন্দই আসল। আজ আমি সাধ মিটিয়ে লাইভ ঝগড়া দেখব! আমার নিজের বাসায় ঝগড়া করার উপায় নেই। এখানে আমার জীবনটা যেন পূর্বনির্ধারিত, ভাত খাওয়ার আগে চা চাওয়া যাবে না, এই নিয়ে কোন কথাও বলা যাবে না, বললেও কোন উত্তর আসবে না, ভাত হোক তারপর চা এ কথাটাও কেউ বলবে না! ভাত খাওয়া শেষ হলে তখন এক কাপ চা আপনিতেই চলে আসে। এগুলো বলার মানে এই না, আমি পানিতে নেমে কুমিরের সঙ্গে লাগতে চাই, কুমিরের পিঠে বসে পাল লাগিয়ে বাতাস খেতে চাই, ... তাই বলে হাঁটু পানিতে নেমে গায়ে একটু পানিও ছিটাতে পারব না! আমি কফি খাচ্ছি আর মুগ্ধ হয়ে ওদের ঝগড়া দেখেছি। ওরা খাচ্ছেও সুন্দর করে। আমি আর থাকতে পারলাম না। সোজা চলে গেলাম ওদের টেবিলের কাছে। আমি দাঁড়াতেই ছেলেটি খুব সুন্দর করে বলল, আপনি কি কিছু বলবেন! মেয়ে বা মহিলার খাওয়াও থেমে গেছে, সেও আমার দিকে তাকিয়ে আছে। আমি বললাম, আমি একটু বসতে পারি? আবার দুজনেই একসঙ্গে বলল, অবশ্যই! আমি বসে পড়লাম। মেয়ে বা মহিলাটি বলল, আপনি কি আমাদের ঝগড়া শুনে আমাদের সঙ্গে কথা বলতে চাইছেন! আমি উত্তর দেয়ার আগেই ছেলেটি মেয়ে বা মহিলাটিকে বলল, আমরা ঝগড়া করছি না, তুমি ঝগড়া করছ, আমি শুধু ... এই নিয়ে আবার ওদের মাঝে লেগে গেল। বেশ কিছুক্ষণ চলল। আমি মুগ্ধ হয়ে ওদের ঝগড়া শুনছি এবং দেখছি। এক সময় মেয়ে বা মহিলাটি থেমে বলল, এর আগেও অনেকে আমাদের ঝগড়া দেখে কথা বলতে এসেছিল। আমি অকপটে স্বীকার করে নিলাম, হ্যাঁ, এজন্যেই আমি আপনাদের সঙ্গে কথা বলতে চাই, মানে আমার সঙ্গে কথা না বললেও চলবে, আমি শুধু আপনাদের ঝগড়া দেখতে চাই। ছেলেটি বলল, আমি একেবারেই ঝগড়া করতে পছন্দ করি না, ঝগড়া করতেই পারি না, আমি শুধু ... আবার ওরা দুজনে লেগে গেল। কে ঝগড়া করে কে ঝগড়া করে না। এর মধ্যেও ওরা যখন আমার সঙ্গে কথা বলছে, তখন ওদের কথা একেবারেই ভদ্র, চেহারাও করে অমায়িক! জানতে চাইলাম, আপনারা দুজন দুজনের কি হন! ওদের একসঙ্গে উত্তর, আমরা স্বামী-স্ত্রী! আমি বললাম, আপনারা স্বামী স্ত্রী হয়েও একটানা এতক্ষণ ঝগড়া করতে পারেন, কিন্তু আপনাদের মধ্যে তো কোন বিরক্তি দেখছি না। মেয়ে বা মহিলাটা বলল, ঝগড়া করতে গিয়ে বিরক্ত হব কেন, আমরা এসেছি খেতে, বিরক্ত হলে কেউ কি খেতে পারে, এটা আমাদের খুব পছন্দের দোকান, মাসে দুই একবার এখানে চলে আসি আমাদের পছন্দের খাবার খেতে! এবার আমি চুপ! মানুষ তো ঝগড়া শুরুই করে বিরক্ত হয়ে। আর ঝগড়া শেষে এতটাই বিরক্ত হয়ে পড়ে যেন পারলে চলে যায় অন্য গ্রহে! আর এরা বলছে ঝগড়া করে বিরক্ত হব কেন! ওদের খাওয়া শেষ হলে তিনজনেই কফি নিলাম। ওদের সঙ্গে আবার কফি খাচ্ছি। কিন্তু আমার মাথা কেমন ভোঁ ভোঁ করছে। কিন্তু আমারও কোন বিরক্তি নেই। শুধু বুঝে উঠতে পারছি না, বিরক্তি ছাড়া মানুষ কীভাবে ঝগড়া করে, ঝগড়া করতেই করতেই পছন্দের খাবার খায়! যাহোক কিছুক্ষণ কথা বলার পর মেয়ে বা মহিলা উঠে চলে গেল, বাসায় ওর কাজ আছে। ছেলেটিকে বলে গেল, আমার সঙ্গে গল্প শেষ হলে যেন ও বাজারটা করে যায়। মেয়ে বা মহিলাটি চলে যেতেই আমি ছেলেটির দিকে ভালো করে তাকালাম। দেখে বুঝার উপায় নেই, একটু আগেই ও ঝগড়া করছিল। কি করে সম্ভব। এরা দেখি সত্যিকারের ডিজিটাল স্বামী-স্ত্রী, এই ঝগড়া, ঝগড়া শেষেই অমায়িক, আবার ঝগড়া! একটির রেশ অন্যটিতে নেই, পুরোপুরি ডিজিটাল! আমাকে কিছু বলতে হল না। ছেলেটি নিজে নিজেই বলে যাচ্ছে, ও আমার স্ত্রী, তৃতীয় প্রেমে প্রথম স্ত্রী! মানে! অন্য যে কেউ হলেও আমার মতই চমকে উঠত! - ও আমার তৃতীয় প্রেম! - তার আগে আপনি আরো দুটো প্রেম করেছেন? - জি, আমি প্রেম করার জন্যেই বিশ্ববিদ্যালয়ে ভর্তি হয়ে ছিলাম। - আপনি বিশ্ববিদ্যালয়ে ভর্তি হলেন শুধুমাত্র প্রেম করার জন্যে? - জি, আমি ব্যবসা করব আগেই ঠিক করে রেখেছি, চাকরি করব না। - তারপর? - ক্লাস শুরু হওয়ার তিন সপ্তাহের মধ্যে প্রেম করা শুরু করলাম, ওটাই আমার জীবনের প্রথম প্রেম। - বাহ! - হ্যাঁ, কিন্তু ভালো গেল না, এই প্রেম নিয়ে ম্যালা লক্কর ঝক্কর করলাম, কিন্তু শেষমেশ প্রেমটা টিকল না। - প্রেমে লক্কর ঝক্কর কি! - বাদ দেন। তারপর অন্য প্রেম শুরু করলাম। - প্রথম প্রেম শেষ হতে না হতেই আপনি দ্বিতীয় প্রেম শুরু করলেন? একটা অদ্ভুত ব্যাপার, ছেলেটি অবলীলায় বলে যাচ্ছে ওর নিজের জীবনের ঘটনা। আমিও কেমন সহজ ভাবেই সব জানতে চাচ্ছি। অন্য সময় হলে আমি হয়ত এভাবে কাউকে জিজ্ঞেস করতে পারতাম না। হ্যাঁ, প্রথম প্রেম শেষ হতে না হতেই দ্বিতীয় প্রেম শুরু করলাম। ভালোই চলছিল। তখন আমার দ্বিতীয় প্রেমের সাত মাস চলছে। এই সাত মাসের প্রেম নিয়ে একদিন সকালে আমি ক্যাম্পাসে হাজির হলাম। আমি আগেই ঠিক করে রেখেছি সেদিন সকালে একটি হোটেলে পারাটা আর মাংস খাব। আমি আমার দ্বিতীয় প্রেমকে বললাম, চল পারাটা মাংস খেতে যাব। সেও রাজি, কিন্তু দোকানের নাম শুনে বলে সে ঐ দোকানে যাবে না। আমি বললাম, তাহলে তুমি বল, কোন দোকানে যেতে চাও। সে তাও বলবে না। আবার আমি যে দোকানে যেতে চাই সেখানেও যাবে না। এরকম কয়েকবার করার পর মেজাজ গেল খিচড়ে। পাশে তাকিয়ে দেখি ও বসে আছে, মানে আমার এখনকার স্ত্রী, তাকে বললাম, আপনি কি আমার সঙ্গে ঐ দোকানে পারাটা মাংস খেতে যাবেন? আপনি কি আগে থেকেই তাকে চিনতেন? - না! - মানে আপনার ক্লাসের কিংবা ডিপার্টমেন্টের কেউ, এরকম? - তাও না, এর আগে ওকে কখনো দেখিনি। - তারপর? - ও সঙ্গে সঙ্গে রাজি হয়ে গেল। আমি আর ও রিক্সায় উঠে খেতে চলে গেলাম। - কিন্তু আপনার দ্বিতীয় প্রেম, তখন সে কি করল? - তখন মন মেজাজ খুব খারাপ ছিল, আমি খেয়াল করিনি। আমি বুঝে উঠতে পারছি না, ছেলেটা কি ইচ্ছে করে আমাকে এরকম গল্প দিয়ে বিভ্রান্ত করার চেষ্টা করছে, না কি সত্যিকারেই এরকম কিছু একটা ওর জীবনে ঘটেছে। আমি বুঝতে পারছি না। জীবনে একটা কিছুতে জড়িয়ে গেলে সব সময় সত্যি মিথ্যা বিচার করে চলা যায় না। যাই হোক, ছেলেটা ঠিকই করছে, এত সাধাসাধি ভালো না, মেয়েটার একটা শিক্ষা হওয়ার দরকার ছিল। জানতে চাইলাম, আপনারা কি সেই দোকানেই গেলেন? - হ্যাঁ, সেই দোকানে গেলাম। আমি আমার খাবার পছন্দ করে খেলাম, সে তার পছন্দে খেল! - তার বিলও কি আপনি দিলেন? - অবশ্যই, আমিই তাকে খেতে নিয়ে গেছি! এই বলে ছেলেটা একটু থামল। আমারও আর কিছু জানতে ইচ্ছে করছে না। আমার মনের মধ্যে একটু প্যাঁচ লেগে গেছে। কেমন যেন সামান্য একটু জ্বলতে শুরু করেছে, কিন্তু কেন এই জ্বলুনি আমি জানি না। প্রায় দুঘণ্টা পর খেয়ে ফিরলাম। এসে দেখি আমার দ্বিতীয় প্রেম তখনও বসে আছে, ঠিক যেখানে বসা ছিল! আমি রিক্সা থেমে নেমে ওর কাছে গেলাম। আমার ভেতরে একটি আর্ত চিৎকার শুনতে পেলাম। ছেলেটির মুখের দিকে তাকালাম, ওর কোন ভাবান্তর নেই। ও আছে ওর গল্প বলাতে, কিন্তু গল্পের মাঝে ও নেই। তবু আমি জিজ্ঞেস করলাম, যাকে নিয়ে নাস্তা খেতে গেলেন সেও সঙ্গে ছিল? - হ্যাঁ। - তারপর? - আমার দ্বিতীয় প্রেম আমাকে জিজ্ঞেস করল, নাস্তা খেয়েছ? - আমি উত্তর দিলাম, হ্যাঁ! - তারপর! - তারপর আর কিছু না, আমরা যে রিক্সা নিয়ে এসেছিলাম, ও সেই রিক্সা নিয়ে চলে গেল। বুঝলাম, এখানেই ওর দ্বিতীয় প্রেম শেষ। এর পরেই নিশ্চয় ওর তৃতীয় প্রেমের শুরু! মনে হচ্ছে একটি গুমোট অবস্থা আমাকে ঘিরে ধরেছে। কিছু আর বলার নেই। উঠে যাব তাও ইচ্ছে করছে না। তারপর আমি আর কোনদিন ক্যাম্পাসে যাইনি। ছেলেটির এই কথায় আমি অবাক হয়ে যাই। ইলেকট্রিক শকে মানুষ যেমন জ্ঞান ফিরে পায়, তেমনি আমার কথা ফিরে এসেছ, বললাম, কেন! - সেদিন বুঝেছিলাম, আমার দ্বারা প্রেম হবে না, আমি কোনদিনই প্রেম বুঝব না। - কীভাবে বুঝলেন? - মেয়েটি চলে যাওয়ার পথে ওর চোখে আমি পানি দেখেছিলাম। - একটি মেয়ের চোখের পানিতেই আপনি ... - হ্যাঁ, সেদিন আমি বুঝেছিলাম, আমি শুধু প্রেমের ভাসা অংশটুকুই জানি, এর গভীরে যাওয়ার সাধ্যি আমার নেই। - মেয়েটির আর কোন খোঁজ করেননি? - না। এর পর আমি আর কখনো ক্যাম্পাসেই যাইনি। অনেক বড় একটি ধাক্কা খেয়েছিলাম। - কিন্তু আপনার তৃতীয় প্রেম কীভাবে শুরু হল? ছেলেটির মুখে শুকনা হাসি, বললাম না, আমার দ্বারা প্রেম হবে না। আমার জীবনে তৃতীয় প্রেম বলে কিছু নেই। - আপনিই না বললেন, আপনার স্ত্রী আপনার তৃতীয় প্রেম? - গায়ের জোরে বলেছি। - কীভাবে আপনাদের বিয়ে হল? - বাদ দেন। কিন্তু দুজনে বেশ আছি, সব কিছু নিয়েই আমরা ঝগড়া করি, কিন্তু ঝগড়া করলেও আমরা দুজন দুজনের উপর কখনোই বিরক্ত হই না। কেন কিছু যায় আসে না বলে, একটু খোঁচা দেয়ার লোভ সামলাতে পারলাম না। ছেলেটি কোন উত্তর দিল না। উঠে গেল, ওকে বাজারে যেতে হবে। আমিও বাসার দিকে রওয়ানা দিলাম। রিক্সা না নিয়ে হাঁটতে শুরু করলাম। ভাবছি আজ বাসায় গিয়ে তুমুল ঝগড়া করব। পুরো বিল্ডিং-এর সবাই যেন চলে আসে। সারারাত ধরে ঝগড়া করব, যতক্ষণ ঝগড়া করে আমার তৃপ্তি না হয় ততক্ষণ আমি ঝগড়া করব। ঝগড়ার শুরুটা আমিই করব, সেই শুরু থেকে আমাকে যে ... হেঁটে হেঁটে ফিরতে বেশ রাত হয়ে গেল। আমার মনে ঝগড়ার ইচ্ছেটা টগবগ করে ফুটছে। মনে হল দরজা খোলা মাত্রই ... বেল দিয়ে দাঁড়িয়ে থাকলাম। এক মিনিট গেল, দুই মিনিট গেল, ... নতুন প্ল্যান করে ফেললাম, ভাবছি দরজা খুলতে দেরি কেন, এই নিয়েই ঝগড়া শুরু করব, তারপর ফিরে যাব একবারে শুরুর ঝগড়াতে, যা আমার মনের উপর ... সাড়ে তিন মিনিটের মাথায় আমার স্ত্রী ঘরের দরজা খুলে দিল। দরজা খুলেই বলল, মটরটা এখনো বন্ধ করা হয়নি, মটরটা একটু বন্ধ করে এসো। আমি সিঁড়ি ভেঙে আবার নেমে গেলাম মটর বন্ধ করতে। বাইরে ট্যাঙ্ক উপচে পানি পড়ার শব্দে হচ্ছে। মটর বন্ধ করে ফিরে এলাম ঘরে। খেয়ে দেয়ে বিছানায় শুতেই মনে হল এ বাড়িতে আমার জীবনটা পূর্বনির্ধারিত। সেজন্যেই যিনি সব জানেন, চলার পথে তিনিই সবচেয়ে বিরোধিতা করে বসেন। জানিনা, হঠাৎ এ কেমন এক ভাবনা আমাকে পেয়ে বসল! জানলেই বা আমি কি করতাম, তাও তো জানি না, সবই যে পূর্বনির্ধারিত! 
“মরাটা মারিয়া প্রমান করিল সে মরে নাই।” —— মবিন্দ্রনাথ ঠাকুর, স্পেন ফুটবল দলের শান্তিনিকেতন শাখার প্রধান।
প্রচুর সময় এখন আপনার হাতে বাচ্চাদের পড়াশোনার প্রেশার নাই। হাতে মোবাইল একটা ধরিয়ে দিয়ে পিতামাতা স্বস্তির নিশ্বাস ফেলবেন না। আপনার সন্তানের মধ্যে দায়িত্ব বোধ শিখান, অন্যের কষ্ট বুঝান। যতটুকু পারেন দান করান। আপনার কষ্ট বুঝান। সন্তানের মধ্যে মানবতার বীজ বপণ করুন। সব চাহিদা অবশ্যই পুরণ করবেন তবে অতিরিক্ত অর্থ ব্যায় কখনোই সন্তানের মঙ্গল বয়ে আনবেনা। সন্তানকে কষ্টে উপার্জিত অর্থ দিয়ে মানুষ করুন। মনে অন্যরকম শান্তি পাবেন।
এখানেও আছে প্রবল ঊৎসাহের ঈদ! বহুদূর থেকে হাওয়ায় ভেসে আসে কোনো এক অজানা মসজিদের অতি পরিচিত আজানের সুর৷ স্মৃতি বড়ই অরসিক৷ সে মন বোঝেনা, সময় জানেনা৷ এমনকি ভালো মন্দকে পাত্তা না দিয়েই যখন তখন হানা দেয়ার বদোভ্যাসটা তার বড়ই জটিল৷ তাই মনে পড়ে যায়, মন কেমন করে হায়! এক সময় যাকে বলা হোত দ্বিতীয় "কোলকাতা"'সেই বাগেরহাটের বাসাবাটি এলাকার বাড়ির পাশেই ছিল মসজিদ৷ প্রাইমারী স্কুলের গা ঘেঁসে৷ সামনে চাপকল, কতদিন ঝুল দিয়ে চেপে জল খেয়েছি৷ ভিতরে উঁকি দিয়ে কী দেখত চাইতাম কে জানে!শুধু জানতাম আজানের সময় একদম মুখস্থ৷ আমাদের সবার,হিন্দুপাড়ার৷ ফজরের আজানে মায়েরা ঠেলে উঠাতেন পড়তে বসার জন্যে ৷তারপর প্রতিটা আজানের সময় মেপে আমাদের মায়েদের চলতো ঘড়িহীন নিখূঁত কর্মযজ্ঞ৷ আমারও একদিন অভ্যস্থ হয়ে উঠলাম আমাদের মসজিদের সুমধুর সুরে৷কোনদিন তাকে অপরিচিত,অন্যের মনে হয়নি! সব থেকে ভালো লাগত ঈদের জামাত৷ তিনতলার ছাদ থেকে অতিস্পষ্ট দেখতাম পরিচিত কাকা, ভাইয়াদের উপাসনা৷সে এক অনন্য অনুভূতি, ভালোলাগার! ভালোবাসারতো বটেই৷ তারপর হঠাৎ শুরু হয়েছিল "বিরাট ওয়াজ মাহফিল"৷আসলে হিন্দু ধর্মের প্রতি তীব্র ঘৃনার সুরেলা চিৎকার৷ সত্যি বলতে তখন থেকেই আপন মসজিদটা কেমন পরপর মনে হতে থাকল৷ আর সূক্ষ্ম বিভাজনে নিজেদের বিছিন্ন করতেশুরু করলাম আমরা৷ প্রতিবছর ফাল্গুন চৈত্র মাসে নিয়ম করে ওয়াজ হতে থাকল আর বয়ান শুনে আমরা ঘর বসেই ভয়ে কাতর হতাম৷ আমাদের মসজিদ থেকে কেন এমন সুর আমাদের প্রতি? প্রশ্নটা আমাদের মনে থাকতো,শুধু পাড়া থেকে কল্পনা দিদি, সরস্বতী দি,বা বুলুরা রাতের অন্ধকারে পরিবারসহ পাড়ি জমাতো দূরে কোথাও৷যাদের সাথে আর কোনোদিন দেখা হয়নি৷ জানি, আর হবেও না৷এ জীবনে! তবু সেতো আমাদের মসজিদ৷ একদিন,বরষার জলে চারদিক ভেসে গেছে,তবু একা স্কুলে৷ ফিরে আসছি৷ মুয়াজ্জিন সাকিল কাকা,যাঁর মেয়ে আমার সাথে পড়ত৷ রুবির আব্বা, একা দাঁড়িয়ে মসজিদের দরজায়৷ আমাকে বললেন বদনায় পানি দিতে৷ আমি নির্ভয়ে, নিঃশঙ্কে আদেশ পালন করলাম৷তিনি বৃষ্টিতে ভিজতে বারন করে বদনাটা নিয়ে চলে গেলেন৷ বাড়ি ফিরে শুনলাম সেই মন কেমনের আওয়াজ৷কাকা সবাইকে ইবাদতের আহবান জানাচ্ছেন৷ ঈদ!রমজানের একমাস রোজা শেষে৷ সেলিম সব্জিদেয়৷ আজ জানিয়ে দিল সামনের সপ্তাহ আসবে৷ দক্ষিণ পাড়ায় আলী আম নিয়ে আসবে জামাই ষষ্টির আগে৷রমিজ পাশের বাড়ি জানাচ্ছে বসিরহাট যাবে আজ বিকালের লালগোলার ট্রেনে৷ মাছ দিতে পারবেনা৷ কয়েকদিন ধরে "ছাতা সারাই"ডাক শোনা যাচ্ছেনা৷ বহুবছর থেকে জানি ওরা এখন ফরিদপুর, গোপালগঞ্জের পথে৷ আশেপাশের যত ইমারত ভাঙ্গাগড়ার শব্দছিল, সব এখন নিঃস্তব্দ৷সবাই পনের দিনের ছুটিতে মুর্শিদাবাদ বা মালদহে চলে গেছে৷বাজার কয়েকদিন অচল থাকবে৷সবাই ছুটিতে৷কারণ একটাই,ঈদ! খুশির ঈদ৷সবাই আনন্দিত৷ সজ্জিত ,সুরভিত মননে কাল সবার ঈদ!প্রত্যক্ষে রোজাদারের, পরোক্ষে আমাদের ঘর গৃস্থালিতে৷ সেলিম কিনেছে মেয়ের জন্যে লাল জামা৷ রমিজের তিনটি ছেলের জন্যে হয়তোবা রঙিন পাঞ্জাবি৷যারা নিজেদের দেশে, এখান থেকে হয়তবা তারাও কিনেছে পরিবারের জন্যে সওগাত৷সবার গন্তব্য নিজেদের সুখিঘরের পানে৷ সবার লাস্যে হাস্যে ঈদের ছুটি কাটানোর মরিয়া ভালোবাসা৷পরিবারের সাথে , সমাজের পাশে থেকে আনন্দিত মনে৷ আমার কান আজও সেই শুদ্ধস্বর শোনে৷ আমাদের মসজিদটির৷ সুখের সময় আর দুখের দিনগুলো কেটেছে যার সাথে একদিন,বহুদিন৷ কাল সেখানে ঈদ৷ সব জায়গার যে পরিবর্তন সম্পদের,আমাদের মসজিদও তার বাইরে নয়৷ তবু আমার চোখে আজও সাদামাটা আল্লাহর ঘরটি আপন হয়ে আজও৷ তাঁর কাছেও মিনতি সকল দুখের কাল শেষ করে দাও প্রভু৷ সবার ঈদের আনন্দে আমার ঘরটিতেও আনন্দ দাও প্রভু! আমার যত আছে প্রিয়জন, সবাইকে ঈদের শুভেচ্ছা৷ 
কথা-বার্তা, ইন্টারেকশন যদি নাই হইলো তবে ফেসবুকে বন্ধু হইসি কি ফালাইতে? খালি তোমাগো বেবি আর জানু পাখির ছবিতে লাইক দিতে? ... 🤣
ভালোবাসার মানুষ যখন কষ্ট দিয়ে চলে যায়, সেই চলে যাওয়া মানুষটির জন্য কষ্ট পাওয়ার নাম ই হলো ভালোবাসা।

ধূলি ধূসরিত চুমো যদি না চাও নগরের ধূলোপড়া আমাকে ঝেড়ে নিও উত্তরের হাওয়ায় চুবিয়ে নিও বাথটাবের নীল জলে। ভালো হয় যদি নামো কপোতাক্ষের কাক চক্ষু জলে এক ডুবে ধুয়ে নেব নিজেকে অতঃপর পাবে এক বিশুদ্ধ জলজ চুমো। [প্রস্তাব]

শুধু বাবা দিবসে নয়। আব্বাকে মিস করি আমি প্রতিদিন, প্রতিক্ষণ। মনে হয় আব্বা বোধহয় বাইরে কোথাও গেছেন। এই বুঝি ফিরে আসবেন। যথারীতি তার হাতে থাকবে আম, পেঁপে কিংবা অন্য কোন ফল বা খাবারের প্যাকেট। এসে হাঁক ছাড়বেন: কইরে রীতা? রত্না? আম্মাকে জিজ্ঞাসা করবেন: বাচ্চু কোথায়? আব্বা-আম্মা চলে যাওয়ার পর আমার এই নামটাও হারিয়ে গেছে। হাত জোড় করে নিবেদন জানাই দয়াময় আল্লাহকে- আমার আব্বা, আমার আম্মার তরে যেন বেহেশত নসীব হয়। রাব্বির হামহুমা কামা রাব্বাইয়ানি ছগিরা। পৃথিবীর সকল বাবা ভাল থাকুন জীবন সাগরের এপার ওপার- সবখানে, সব অবস্থায়।
আজ থেকে ঠিক এক বছর আগের কথা , করোনা মহামারী বাংলাদেশেও ছড়িয়ে পড়ায় আমরা সকল শিল্পীরাও বেকার হয়ে পড়ি। ফেসবুক জুড়ে করোনায় মৃত্যু আর আক্রান্তের সংখ্যা যেমন গুনছিলাম, তেমনি সহশিল্পী ভাইবোনদের অসহায়ত্বের চাঁপাকান্না আর আহাজারিতে ভারি হয়ে যাচ্ছিল। ঠিক তেমনি দিনে শিল্পীদের পাশে শিল্পীদের দাঁড়ানোর এই উদ্দ্যোগ গ্রহন করা হয়। চট্টগ্রামের সকল ক্ষেত্রের শিল্পীরা সমবেত হয়ে ছিলাম এই গ্রুপে।খুব অল্পদিনেই সামর্থবান শিল্পীগন একসাথে এই ফেসবুক গ্রুপে সমবেত হয়েছিলেন অসহায় শিল্পীদের মুখে কিছুটা হলেও হাঁসি ফোটাতে। সেই উদ্দ্যোগের আজ একবছর পূর্ণ হলো। অামরা এরই মাঝে আমাদের অনেক গুনী শিল্পীদের হারিয়েছি তাদের প্রতি গভীর শ্রদ্ধা নিবেদন করছি। আজ আমরা আবারও এই পরিস্থিতির সম্মুখীন। করোনা মহামারী আরো প্রকট আকার ধারন করেছে। আমরা শিল্পীরা শিল্পীদের পাশে ছিলাম, আছি, থাকবো। সকলেই সুস্থ থাকুন এই প্রত্যাশা আজকেরদিনে।
তোমাকে বোলছি----- .......একবার ভেবেছিলাম, কিছু ভাববো না। অনেকবার ভেবেছিলাম, খু...উ...ব.... করে ভাবতে হবে! শেষ মেষ কোন কিছুই না ভেবে তোমার হাতটি ধরে পথ চলা শুরু কোরেছিলাম আজ থেকে ঠিক পঁচিশ বছর আগে। অনেক অনেক স্নিগ্ধ, সুন্দর ও কখনো কখনো বন্ধুর পথ অতিক্রম করে এখনও পথ চলছি অবিরাম। চলতে চলতে ক্লান্ত হইনি এখনও, তবে দুজনেই সার্থক ও পরিপূর্ণতার ঠিকানায় পৌঁছে যাবো-- এ আমাদের দৃঢ় সংকল্প। হঠাত কোরেই লিখে ফেললাম একটি খুব সুন্দর ও রোমান্টিক গানের গীতিকবিতা। আমাদের দুজনের কথাই বলা আছে এখানে। আজকের এই ক্ষণে গীতিকবিতাটি তোমাকেই উতসর্গ কোরলাম প্রিয় বন্ধু আমার...... আমাদের প্রিয়জন, বন্ধু ও শুভাকাংখীদের সবাইকে বোলছি------ আমাদের দুজনার পথ চলা যেনো আরও সহজ ও সুন্দর হয় সেজন্যে দোয়া ও আশীর্বাদ চাইছি। (আপনারা ইচ্ছে কোরলে অবশ্য উপহারও দিতে পারেন আমাদের দুজনার এই শুভ ক্ষণে!!!!!!!) আমাদের এই সুদীর্ঘ পথ চলায় আপনারা সকলেই আমাদের সংগী..... আছে আমাদের একান্ত সহযাত্রী দুই টগবগে পুত্র সন্তান....... দ্বৈত কন্ঠের গীতিকবিতা: তোমায় নিয়ে- শুধু তোমার সাথেই আমি বেধেছি সুখের ঘর গড়েছি আলোর ভুবন এই প্রেম এই ভালোবাসা ছুঁয়েছে মন- অথৈ সমীরণ হয়েছি দুজনে দুজনার আপন। আকাশ ভরা জ্যোছনায় হৃদয়ে তুলেছি পাল জীবনের প্রতি ক্ষণে- সুখের আলাপনে ভাসবো দুজন- একই সাথে চিরকাল এই প্রেম এই ভালোবাসা......। আলোর জ্যোতি মোহনায় নিরবে মেনেছি হার স্মৃতিময় চেনাসুরে- প্রেমের সরোবরে রাখবো অটুট- ভালোবাসার অধিকার এই প্রেম এই ভালোবাসা.......। একসূর্য শুভেচ্ছা সকলকে, আমাদের সংগেই থাকুন; আমরাও আছি আপনাদের সাথে......
লেখাটা বড় হওয়ার জন্য পুনরায় ক্ষমা চাচ্ছি। সাম্প্রদায়িকতা: সংখ্যাগুরু সংখ্যালঘু ও বিশ্ব মানবতা::::::::::::::::: সংখ্যালঘু সংখ্যাগুরু শব্দের পাশাপাশি সংখ্যাসম বলে কোনও শব্দ আছে কিনা জানি না। প্রতিটি অঞ্চলে বা দেশে বিভিন্ন সম্প্রদায়ের মানুষ বাস করে। এই সম্প্রদায়গুলোর মধ্যে সংখ্যাগত তারতম্যও থাকে। এটা সমান করা দুরূহ বলে হয়তো সংখ্যাসম শব্দের প্রয়োজন হয়নি। মূলত সমাজ বা রাষ্ট্রে সম্প্রদায় কী সেটাই বিশ্লেষণ করা প্রয়োজন। সমাজে কিছু মানুষের সাধারণ কিছু বৈশিষ্ট্য থাকে, আবার ঐ একই সমাজে ভিন্ন বৈশিষ্ট্যের কিছু মানুষও থাকে। এমন সাধারণ বৈশিষ্ট্যের ভিত্তিতে একেক দল একেক সম্প্রদায়ভুক্ত। আর যে দেশে যে সম্প্রদায়ের মানুষ বেশি থাকে তারা সংখ্যাগুরু এবং যে সম্প্রদায়ের মানুষ কম থাকে তাদেরকে সংখ্যালঘু বলা হয়। সংখ্যাগুরু ও সংখ্যালঘুর মানুষের সংখ্যা কখনও খুব কাছাকাছি থাকে, কখনও একটার সাথে আরেকটার অনেক পার্থক্য থাকে, কখনও কোনো সংখ্যালঘু সম্প্রদায় একবারেই প্রান্তিক পর্যায়ে থাকে। তাছাড়া সমাজে সংখ্যার হিসেবে সংখ্যাগুরু সম্প্রদায় একটা হলেও সংখ্যালঘু সম্প্রদায় অনেক হতে পারে। আশ্চর্যের ব্যাপার, বৈশিষ্ট্যে ভিন্নতার কারণে একজন একই সমাজের অনেক সম্প্রদায়ের অন্তর্ভুক্ত হতেও পারেন। তারপরেও যে সমাজে মানুষ যে বৈশিষ্ট্যকে সবচেয়ে বেশি প্রাধান্য দেয়, তার ভিত্তিতে গড়ে উঠা সম্প্রদায় সমাজে সংখ্যাগুরু সংখ্যালঘু হিসেবে নির্ধারিত হয়ে থাকে। বাংলাদেশের সিভিল প্রশাসনে এক সময় কুমিল্লা নিবাসীরা সংখ্যা বেশি থাকায় ওখানকার হিন্দু-মুসলমান ধর্মীয় সম্প্রদায় ভুলে কুমিল্লার আঞ্চলিকতার সংখ্যাগুরুকেই প্রাধান্য দিত। তেমনি শ্রমিক এলাকায় নোয়াখালী বরিশাল, দুই বাংলার ক্ষেত্রে ঘটি বাঙাল, সম্প্রতি দেশের রাজনৈতিক অবস্থানের জন্য গোপালগঞ্জ বগুড়া সম্প্রদায়ে বিভক্ত হতে দেখা যায়। স্বার্থসিদ্ধির জন্য মানুষ যে সম্প্রদায়ে থাকলে লাভবান হবে ভাবে সে ঐ ক্ষেত্রে ঐ সম্প্রদায়ে অন্তর্ভুক্ত হয়ে থাকে। আবার একটা সংখ্যাগুরু সম্প্রদায় কালের পরিক্রমায় এক সময় সংখ্যালঘু সম্প্রদায়ে পরিণত হতেও পারে। একেক সময়ে সংখ্যাগুরু নির্ধারণের প্রধান বৈশিষ্ট্যের পরিবর্তনের কারণে সংখ্যাগুরু সম্প্রদায় সংখ্যালঘুতে পরিবর্তন হয়ে যায়। আমেরিকাতে যখন ইউরোপ থেকে সাদা মানুষ যাওয়া শুরু করে তখন ওখানকার মানুষ (রেড ইন্ডিয়ান) ছিল সংখ্যাগুরু এবং ইউরোপিয়ানরা ছিল সংখ্যালঘু। কিন্তু জ্ঞান বিজ্ঞান শিক্ষা যুদ্ধে পারদর্শী ইউরোপিয়ানরা তাদেরকে দিনে দিনে সংখ্যালঘু করে ফেলে। কথিত আছে এই সংখ্যাগুরু সম্প্রদায়কে সংখ্যালঘুতে পরিবর্তনে লক্ষ কোটি রেড ইন্ডিয়ানকে হত্যা করা হয়েছে। এক পর্যায়ে এদেরকে প্রায় শেষ করে এখন আদিবাসী, ক্ষুদ্র নৃগোষ্ঠী এই জাতীয় তকমা দিয়ে চিড়িয়াখানার স্টাইলে পর্যটনের সাবজেক্ট করা হয়েছে। আবার সেই রেড ইন্ডিয়ানদের নিশ্চিহ্ন করে মহান আমেরিকা সৃষ্টিতে যে ব্ল্যাকদের (ইউরোপিয়ান সাদা ছাড়া অন্যান্য মেটে বা শ্যাম বর্ণের মানুষকে তারা ব্লাক ধরা হয়) ব্যবহার করা হয়েছে, এক পর্যায়ে তারা সংখ্যালঘুর আসন দখল করেছে। মজার বিষয় হচ্ছে, সেই ব্ল্যাক সংখ্যালঘুরা দিন দিন সংখ্যায় যে পরিমাণ বৃদ্ধি পাচ্ছে, তাতে সংখ্যাগুরু সাদারা সংখ্যালঘুতে পরিণত হওয়ার ভয়ে সেখানকার শিক্ষিত সমাজও দিন দিন বর্ণবাদী হয়ে উঠছে। ট্রাম্পের মত অরাজনৈতিক নৈতিকতাহীন এক ব্যক্তিকে প্রেসিডেন্ট নির্বাচিত করেও ফেলেছে তারা। এখানে শুধু আমেরিকার সংখ্যাগুরু সংখ্যালঘু বিবর্তনের কথা উল্লেখ করলেও পৃথিবীর অন্য অনেক দেশে এ জাতীয় ঘটনা ঘটেছে ও ঘটছেও। পাশাপাশি বিশ্বব্যাপী সংখ্যাগুরু সংখ্যালঘুর বিবর্তন, গতি, প্রকৃতির এত বেশি ডাইমেনশন নিয়ে আলোচনা করা যাবে, যা লিখতে গেলে লেখার মূল ফোকাসই হারিয়ে যায়। পাক-ভারত-বাংলা উপমহাদেশ বিভিন্ন জাতি, ভাষা ও সংস্কৃতির জনগোষ্ঠী-সম্প্রদায়ের বৈচিত্রে ভরা। এখানে আছে, বেলুচ, সিন্ধ, পাঞ্জাবি, মারাঠা,গুজরাটি, কেরল, তামিল, উড়িয়া, বিহারি, বাঙালি, হিন্দুস্থানি, মণিপুরি, চাকমা , মারমা, অসমীয়সহ অনেক অনেক জাতির মানুষ। এটাকে অনেকেই ভারতবর্ষের সৌন্দর্য বলেও থাকেন এবং ভারতবর্ষ ঘুরলে পৃথিবী ভ্রমণ হয়ে যায় বলে অনেকে মনে করেন। এই উপমহাদেশের সংস্কৃতি ও তার ভিত্তিতে গড়ে উঠা সনাতন ধর্ম ঐ সকল জাতি গোষ্ঠীর মাধ্যমে ভিন্ন ভিন্ন ভাবে গড়ে উঠে। কিন্তু সামন্ততান্ত্রিক সমাজে শাষকেরা তাদের দখলকৃত এলাকায় প্রভুত্ব বজায় রাখতে অনেক জাতি গোষ্ঠীর সমাজপতিদের দিয়ে ঐ এলাকাতে সাধারণ সাংস্কৃতি ও ধর্মকে একিভূত করার চেষ্টা থেকে ধর্মের অনুশাসনকে শোষণের হাতিয়ার হিসেবে ব্যবহার করে। তাও আবার শাসকের এলাকা বর্ধিত ও সংকুচিত হওয়ায় অথবা শাসকের পরিবর্তনের সাথে সাথে পরিবর্তিত হয়। এই বিবর্তনের ভিতরে আসে আরব, পারসিক, তুর্কি থেকে মুসলিম ও ইউরোপ থেকে খ্রিস্টান সম্প্রদায়। এদেশের সনাতন ধর্মের শাষকেরা শোষণকে অব্যাহত রাখতে ও তাদের বসবাস আনন্দময় করতে বিভিন্ন জাত পাতের সৃষ্টি করে। ভারতবর্ষে বৌদ্ধধর্মালম্বীদের সাথে তাই ব্রাহ্মাণ্যবাদীদের একটা দ্বন্দ্ব ইতিহাসে স্থান করে আছে। তবে বৌদ্ধ মতালম্বী দিন দিন হ্রাস পায়। এরপর শাসক হয়ে আসা মুসলিমদের আমলে ভারতের স্থানীয়রাও জাতপাতসহ নানা কারণে মুসলমান হতে শুরু করে। পরে মুঘলদের শাসনামলে ইসলাম ধর্মের প্রসার ব্যাপক আকার ধারণ করে। পরবর্তীতে দুশো বছরের ব্রিটিশ শাসনামলে তাদেরকে খ্রিস্টান করার চেষ্টা করলেও সেটা খুব একটা প্রসার পায়নি। কিন্তু ব্রিটিশরা গোটা উপমহাদেশকে তাদের শাসনের আনার লক্ষ্যে বিভিন্ন জাতি গোষ্ঠী সংস্কৃতির ভিত্তিতে গড়ে উঠা সম্প্রদায়কে ‘ডিভাইড এন্ড রুল’ পদ্ধতিতে শাসনের লক্ষ্যে ধর্মের ভিত্তিতে দুইটা জাতিতে বিভক্ত করে দুটি সম্প্রদায়কে মুখোমুখি দাঁড় করিয়ে দেয়। ফলে বহু জাতি বহু ভাষা ও সাংস্কৃতি এবং সনাতন ধর্মের বৈচিত্র্যময় সম্প্রদায়ের জায়গায় প্রধান দুই ধর্ম হিন্দু ও মুসলমানের ভিত্তিতে মূল দুটি সম্প্রদায়ে বিভক্ত হয়ে পড়ে রাজনীতি। কংগ্রেসের হিন্দু-মুসলিম সম্মিলিতভাবে ব্রিটিশ বিরোধী আন্দোলন শুরু করে। পাকিস্তানের প্রতিষ্ঠাতা নেতা মোহম্মদ আলি জিন্নাহও এক সময় কংগ্রেসের নেতা ছিলেন। পরে মুসলমানদের স্বার্থর ধ্বনি দিয়ে মুসলিম লীগ সৃষ্টি হয়। শুধু কংগ্রেস ও মুসলিম লীগ নয়, দলিত সম্প্রদায়ের জনগোষ্ঠী পৃথক আন্দোলন গড়ে তোলে। কিন্তু ভারতীয় জাতীয় রাজনীতিতে কংগ্রেস ও মুসলিম লীগ প্রধান প্রতিদ্বন্দ্বী দলে পরিণত হয়। যাদের দ্বন্দ্বের ভেতর দিয়ে হাজার বছরের ভাষা-সংস্কৃতি-ধর্মের বৈচিত্র্যময় ভারতবর্ষ দ্বিজাতি তত্ত্বের চেতনায় হিন্দু ও মুসলমান সম্প্রদায়ের ভিত্তিতে দেশ ভাগ হয়ে যায়। এটাকে পাকাপোক্ত করতে বাধানো হয় হিন্দু মুসলমান দাঙ্গা। যেখানে উভয় ধর্মের লাখ লাখ মানুষ খুন হয়। কয়েক কোটি লোক বাস্তচ্যুত হয়। অনেক পরিবারই বিভক্ত হয়ে ভিন্ন ভিন্ন দেশের নাগরিক হয়ে পড়ে। মজার বিষয় হলো, দুই সম্প্রদায়ের নামে দুইটা আলাদা দেশ সৃষ্টি হলেও ঐ ধর্মের মানুষের কোন এওয়াজ বদল হয় না। ফলে পাকিস্তানে অনেক হিন্দু সংখ্যালঘু ও হিন্দুস্থানে অনেক মুসলমান সংখ্যালঘু হিসেবে থেকে যায়। এরপর ১৯৬৫ এর পাক-ভারত যুদ্ধে উভয় দেশের সংখ্যালঘুদের মধ্যে খুব আতঙ্ক ছড়িয়ে পড়ে। দুই দেশের সংখ্যালঘুদের উপর অন্যায় অত্যাচার হওয়া না হওয়া অথবা তার ধরণ বা কম বেশি নিয়ে অনেক বিতর্ক থাকতে পারে, কিন্তু ৪৭ এর দাঙ্গা ও ৬৫ এর যুদ্ধের মধ্যে সৃষ্ট সেই আতঙ্ক উভয় সংখ্যালঘু সম্প্রদায়ের মধ্যে কম বেশি রয়ে গেছে। তাই আজও ইন্ডিয়া পাকিস্তানের ভোটাভুটিতে সম্প্রদায়িক বিষয়টি সবার আগে প্রাধান্য পায়। তবে ধর্মীয় সম্প্রদায়ের ভিত্তিতে দেশভাগের ধারণা নাকচ করে বাঙালি জাতি ১৯৭১ ত্রিশ লক্ষ শহীদের রক্ত ও দুই লক্ষ মা বোনের সম্ভ্রমের বিনিময়ে ধর্ম নিরপেক্ষ অসম্প্রদায়িক স্বাধীন বাংলাদেশ প্রতিষ্ঠা করে। ফলে ধর্মের দিক দিয়ে সংখ্যাগুরু সংখ্যালঘু বিষয়টির গুরুত্ব অনেক কমে যায়। কিন্তু সংবিধানে রাষ্ট্র ধর্ম ইসলাম অন্তর্ভুক্তি করায় রাষ্ট্র তার ধর্ম নিরপেক্ষ চরিত্র হারিয়ে ফেলে। ফলে জনসংখ্যার ভিত্তিতে কোন ধর্মের সংখ্যালঘু মানুষ আবার নিজেকে সংখ্যালঘু হিসেবে ভাবতে শুরু করে। আশা করি বাঙালি জাতি একদিন এটারও অবসান ঘটাবে। প্রকৃত পক্ষে ধর্ম তো বটেই এক অর্থে জাতীয়তাবাদও এক প্রকার সম্প্রদায়িকতাবাদ-ই। আর উভয়ে ক্ষেত্রে উগ্রতা হলে তো সম্প্রদায়িক সংখ্যাগুরু দ্বারা সংখ্যালঘু নির্যাতিত হয়ই- এতে কোন সন্দেহের অবকাশ নেই। তবে সেই নির্যাতনের প্রকৃতি বিভিন্ন হতে পারে, নির্মমতার তারতম্য থাকতে পারে, শারীরিক নির্যাতন না হয়ে মনস্তাত্ত্বিক নিপীড়ন হতে পারে, অনেক সময়ে কোন প্রকার নির্যাতন না থাকলেও সংখ্যালঘু মনস্তত্ত্বিক ভাবে নিজেকে নির্যাতিত ভাবতে পারে। এই সংখ্যাগুরু সংখ্যালঘু বিষয়টি যেহেতু সমাজের জন্য ক্ষতিকর, তাই সুষ্ঠু সমাজ প্রতিষ্ঠায় এই সম্প্রদায়িকতা রুখতে হবে এবং তা রুখতে পারে বিশ্বের প্রতিটি মানুষের মৌলিক অধিকারের ভিত্তিতে গঠিত বিশ্ব মানবতাবাদ। প্রগতিশীল সমাজতত্ত্ববীদরা সকল সম্প্রদায়িকতার উর্ধ্বে উঠে বিশ্ব মানবতার কথা বলেছেন। পৃথিবীতে মানুষ প্রতিনিয়ত দেশান্তরী হচ্ছে, তাই আপনি আজ যে সম্প্রদায় চেতনা নিয়ে গর্ব করছেন বা তার পক্ষে লড়াই করছেন, আপনার পূর্ব পুরুষ হয়ত এই সম্প্রদায়ের না হয়ে যে সম্প্রদায়ের বিরোধিতা করছেন সেই সম্প্রদায়েরও হতে পারে। তাই সম্প্রদায়ের বিভক্তি বর্জন করে বিশ্ব মানবতার চেতনাকে সামনে নিয়ে আসতে হবে।
সমঝোতা আমি বহু বেদনায় চেয়েছি একটা সবুজ মাঠ একটা একা রাস্তা, জারুলের দিনের সন্ধ্যা, চোখে চোখ রেখে শুনতে চেয়েছি অমৃতভাষিণী শ্লোক দেখতে চেয়েছি পৃথক দুই হাতের রেখার রঙিন জোড়া আলপনা। দুঃখী প্রেম বহু অপেক্ষার শেষে* ফিরে গেছে নিধুবন ছেড়ে ভিন্ন পালঙ্ক থেকে উপহাস করেছে সুরধুনীর ঢেউ বসন্তদূতের অভিশাপে পুড়ে পুড়ে হয়েছি ছাই। আমি বহু বেদনায় চেয়েছি একটা হলুদ ঘুড়ি আকাশের একা একটা কোণ, বাতাসের শরৎ দুপুর, রাজমুকুট মাথায় পরে কাশফুলের সাদা মেখে মেখে যাদুর জীবন- দেখতে চেয়েছি, কাদা মেখে সাপের মতো পড়ে থাকা লাইন ধরে ক্লান্ত রেলগাড়ির চলে যাওয়া। নকল ভূষণ খুলে মধ্যরাতের আকাশে একা ফ্যাকাসে দূর চাঁদ দেখে মনে হয়- একটা জন্ম এমনি এমনি কেটে গেলো।* একটা জীবন দেখতে দেখতে চলে যাচ্ছে।* ............... তারা (*) চিহ্ন দেয়া তিনটি লাইন নিয়েছি আমার পছন্দের কবি তারাপদ রায়ের একটা কবিতা থেকে। তিনি বেঁচে থাকলে আমি তাঁর থেকে অনুমতি নিতাম। তিনি নেই। তবুও তার কবিতার অনুভবের থেকে অনুমতি চেয়ে নিয়েছি। যদি কাজটা ভুল হয় প্রিয় বন্ধুরা ক্ষমা করবেন নিশ্চয়?
উল্টোগমনের ভয়ে পরীমনি জলকেলি ==== ♥==={{ ♦ সালেম সুলেরী ভয় হচ্ছে কখন লকডাউনে চলে যায় সূর্য! কখন শাটডাউনে চলে যায় দ্বিতীয় ঈশ্বর > বৃক্ষ! কখন কোয়ারেন্টাইনের কথা বলে মেঘ-বারি-দেশ! নিদ্রা নেয় উদার আকাশ, সুধার বাতাস! নিজের দিকেই হাতপাখাটা ঘুরিয়ে নিতে থাকে যদি। কখন যে খুঁজতে থাকবে নদী-- জীবনদায়ী ওষুধ! কবরের খনন-উৎসব দেখে যদি কেঁদে ফেলে মাটি! যদি বলে-- আহা সর্বাঙ্গে ব্যথাসমগ্র-- আজ আর কোন খনন-ইনজেকশন নয়! কখন যে বলে দেবে সাদাথান-- কাফন অনেক হলো, এবার বস্ত্রবিনাশ নিষিদ্ধ করুন। কখন ঘুরিয়ে নেবে দেহ, দাহসেবী চিতাকাঠ, শ্মশানের চুল্লি থেকে আগুন বলবে-- জন্ম থেকে জ্বলছি মানুষ, এবার আমরা চাই পুনর্জন্ম, যে জনমে চকোলেট হতে চাই, ধূমপানের দিয়াশলাই ম্যাচবাতি আর নয়। মানুষ বড়োই 'অহম-বড়াই-রোগী', অতিমারীকাল নিজেই অবাক, হয়তো বানাচ্ছে চলচ্চিত্র, তাতে নায়কের নাম 'মহামৃত্যু', পরিচালক কি ফোক-ফ্যান্টাসী কান্নাহাসির 'ইবনে সবাক!' মানুষের জন্যে যদি হয় পৃথিবীর সব আয়োজন, তাহলে কি মানবসেবার সূর্য, চন্দ্র, গ্রহতারা বায়ু-আয়ু নদীজল সেরা মহাজন... খোয়াবে সম্ভ্রম! মানুষকে অবিরাম বকডাউন, লকডাউন দেখে তারাও শকডাউন হতে পারে। শাটডাউনের সাথে গলা মিলিয়ে গাইতে পারে আমার সোনার কোয়ারেন্টাইন, আমি তোমাকেই ভালোবাসি। মানুষের দেখাদেখি তাবৎ প্রকৃতি যদি হঠাৎ ঘোষণা করে স্বাস্থ্যবিধি, মাস্কনীতি, তাহলে কি হবে শেষে রাষ্ট্রবিধি! দিনের পরেই রাত আসে, আঁধারের পরে সূর্য। নিয়মের পরে কতো শতো অনিয়ম। ভাইরাসের পরেই ভ্যাকসিন, লকডাউনের নামে রগডাউন বা বকডাউনে অবদমন। তবু কি রমণ নেই রাষ্ট্রের ধরপাকড়, লীলাখেলাময়তায়! কঠিন করোনাকালে ঘটনা কোথায় যায়, নারীর নরক নিয়ে ছলায় কলায় মদ্যরাতের তলায় প্রকৃতিও মদ পান করে সহাস্যে বলতে পারে আমরাও লজ্জা পেয়ে একটু লকডাউন খেলি, গতির জীবনটাকে কোয়ারেন্টাইনে ফেলি, কতো ভার মনুষ্যসেবার, এবার একটু উল্টোরথ, এবার বিরতি আর দুর্নিবার পরীমনি জলকেলি! ♦ অক্ষরবৃত্ত ♦ নিউইয়র্ক, আগস্ট ২০২১
অর্থের বিনিময়ে সঙ্গ ক্রয়কারী পুরুষরা ভিক্টিম না। এদের নাম ঢেকে রেখে এই লোকগুলিকে তাদের কুকাজ চালিয়ে যাওয়ার লাইসেন্স দেয়া হচ্ছে। তারা জেনেবুঝে এসব করেছে; আরো করবে।
লকডাউন মুক্ত শহরে সকালে বের হয়েই লক্ষ্য করলাম জনগণ মাস্কও খুলে ফেলেছে। স্বাধীনতা!
সময়ের কাহন -২২ আগুন লাগিয়ে দেবার পরে রাজাকারের দল জানতে পারলো বাবা সেই রাতেই সবাইকে নিয়ে কোয়ার্টার থেকে বেরিয়ে গেছেন। আমাদের কাজের দিদি স্বর্ণদির ভাই রবি তাঁদের রিকশায় করে নিয়ে গেছে। রবির বাড়ি কাছেই। সাথে সাথে তারা রবির খোঁজে তার বাড়িতে হানা দিল। বাড়িতে তখন রবি ছিলো না। ছিলো রবির ভাই নিমাই আর তার মা। সহজ, সরল আর কিছুটা পাগলাটে স্বভাবের জন্যে নিমাইকে সবাই পাগলা নিমাই বলে ডাকতো। জয় বাংলার পতাকা হাতে বাড়ির চারিদিকে গ্রামের একপাল ছেলে নিয়ে সারাক্ষণই সে শ্লোগান দেয় জ-য় বাংলা। রবিকে ঘরে না পেয়ে সাথে সাথে ওরা নিমাইর শরীরটাকেই গুলিতে গুলিতে ঝাঁঝরা করে দিয়ে চলে গেলো। ঝকঝকে পরিষ্কার সকাল হলেও ভয়াল মৃত্যুপুরীর মতো চারিদিক থমথম করছে তখন। নিমাইর সারা শরীর তখন রক্তে ভেসে যাচ্ছে।ছেলের রক্তাক্ত শরীরটা দু'হাতে আঁকড়ে ধরে ওরে নিমাই রে নিমাই বলে আর্তনাদ করে উঠলো তার মা। নিমাইর দেহে তখন প্রাণ নেই তবে মুখ থেকে তার হাসিটি তখনও মুছে যায় নি।হাতে ধরা জয়বাংলার পতাকাটিও শিথিল হয়ে পড়ে যায় নি।।পাগল পুত্রের বুকের ওপর পড়ে অভাগিনী মা হাউমাউ করে কেঁদেই চলেছে। বোয়ালখালির প্রথম শহীদ নিমাইয়ের রক্তে তখন চারপাশের মাটি ভিজে টকটকে লাল হয়ে উঠেছে। রাতে আমাদের কোয়ার্টারে আগুন দিয়েছে জানতে পেরে শান্তি জ্যেঠামনির অফিস সহকারী নুরুল ইসলাম খুব ভোরে নিজের বাড়ি থেকে ছুটে এলেন জেঠামনির কোয়ার্টারে। জোর করে তাঁদের বাড়িতে নিয়ে বাড়ির বাঁশঝাড়ের ভেতরে তাঁকে লুকিয়ে রাখলেন। শুধু সেদিন নয় এরপরেও যখনই পাকবাহিনী আসার গুজব ওঠে তখনই তিনি তাঁকে নিয়ে তাঁদের বাড়িতে লুকিয়ে রাখেন। এদিকে মুক্তিবাহিনীর সেই জীপ খুব ভোরে আমার শ্বশুরবাড়ি থেকে একটু দূরে এসে থামলো। জীপ থেকে নেমে কাজল হন্তদন্ত হয়ে বাড়িতে ঢুকেই বললো আমরা সীমান্ত পেরিয়ে ভারতে যাবার উদ্দেশ্যে রওয়ানা দিয়েছি। কাল রাতেই এক দল রাজাকার আমাদের কোয়ার্টার আগুন দিয়ে জ্বালিয়ে দিয়েছে।আমরা তার আগেই বেরিয়ে পড়েছিলাম বলে বেঁচে গেছি।এখানে থাকলে বাবাকে মেরে ফেলবে ওরা। এই মূহুর্তে বড়দি,কৃষ্ণা আমি আর আমার কর্তা যেন বেরিয়ে আসি। কিছু কাপড় ছাড়া আর কিছু নেবার দরকার নেই।আমাদের সাথে জীপ আছে। জীপটা মুক্তিবাহিনীর। বেশি দেরি করা যাবে না। গাড়িটা তাড়াতাড়ি ছেড়ে দিতে হবে। শ্বশুর বাড়ির সবাইকে ফেলে শুধু আমি আর আমার কর্তা প্রাণ বাঁচানোর জন্যে চলে যাবো এটা আমার শ্বশুর বাড়ির কেউ যেমন চাইছিলেন না তেমনি আমার কর্তা নিজেও সবাইকে ফেলে যেতে চাইছিলেন না।কাজল বুঝতে পারলো আমি যেতে পারবোনা। কাজল ওদের নিয়ে চলে যেতেই আমার মন খুব খারাপ হয়ে গেলো। একা একটা ঘরে গিয়ে কাঁদতে লাগলাম। আমার বাবা মা,ভাই বোন যে আমাকে নিয়ে যেতে এসেছিলো এটা তাঁদের কাছে কিছু না। মেয়েদের বুঝি এভাবেই সব মেনে নিতে হয়।আমি আমার কর্তাকে সাথে নিয়ে যেতে চাইলেও সে যাবে না বলে আমারও তাই আর যাওয়া হলনা। আমাকে কান্নাকাটি করতে দেখে সে নমিতার ছোট বোন শমিতাকে বললো তোর কাকীমার কাছে গিয়ে একটু গল্প কর তো। খুব কান্নাকাটি করছে। বলেই সে বাবা মা আর অন্য সবার সাথে দেখা করার জন্যে কাজলের সাথে বেরিয়ে গেলো। চারিদিকে লুটপাটের কথা শুনে মা কিছু গয়না,সার্টিফিকেট আর দরকারী কাগজপত্র সহ কিছু দামী শাড়ি আগেই আমাদের সাথে পাঠিয়ে দিয়েছিলেন এই ভেবে যে কলেজের কোয়ার্টারের চেয়ে গ্রামের বাড়িতে তা নিরাপদ থাকবে । কোয়ার্টার আগুনে পুড়ে ছাই হয়ে গেলেও মার পাঠানো সেই কটা জিনিসপত্র তাই রক্ষা পেয়েছিলো। জিনিসগুলি আমার শ্বশুর বাড়িতেই রইলো। যাবার সময়ে সবাই পরণের কাপড় ছাড়া আর কিছু সাথে নেয় নি।কারণ জীপ থেকে নেমেই ওদের পায়ে হেঁটে যেতে হবে সীমান্ত পর্যন্ত। শমিতা আর তার ভাই পীযুষ দুজনেই চট্টগ্রাম শহরে বড় ভাশুরের বাসায় থেকেই পড়ে।শমিতা এইটে আর তার ভাই পীযুষ সেভেনে। দুজনেই ছোট । যুদ্ধের এই পরিস্থিতিতে পড়ে তাদের মনও খুব খারাপ। খবর পেয়েছি আমার মেজোভাশুর আর জা ছেলেমেয়েদের নিয়ে হরিপুর গ্যাস ফিল্ড থেকে এক রাতে ফিল্ডের লোকের সহায়তায় গোলাপগঞ্জ বর্ডার পেরিয়ে আসাম চলে যেতে বাধ্য হয়েছেন। ফিল্ডে এর মধ্যেই পাকআর্মিদের ঘাঁটি বসেছে। আর্মিরা ফিল্ডে এসে প্রথমেই হিন্দুধর্মের লোকজনের খোঁজ করছিলো। সংসারের যাবতীয় জিনিস পত্র যেখানে যেমন আছে ঠিক সেভাবেই পড়ে রইলো। শুধুমাত্র গয়না আর পরণের কিছু কাপড় চোপর নিয়ে রাতের আঁধারে তাঁরা বেরিয়ে পড়েছিলেন। টেংরাটিলাতে তখন আমার কর্তার জায়গায় স্যুই থেকে পাঞ্জাবী অফিসার বেলায়েত সাহেব এসেছেন। এই সেই বেলায়েত সাহেব যাঁর স্ত্রী তাঁর ছেলের হিসু করার জন্যে প্যান্টে গোল ছিদ্র করে ছেলের হিসু করার অঙ্গটি বের করে রাখতেন। টেংরা টিলাতে এসে প্রথমেই তিনি আমার স্টিরিও টেপ রেকর্ডার সহ আমাদের ব্যক্তিগত সব জিনিসপত্র প্যাক করে কোথায় যেন পাঠিয়ে দিলেন। আমার এত শখ করে রেকর্ড করা সব গান,বাবার কবিতা আবৃত্তি, আমাদের অভিনয় সব হারিয়ে গেল।হারিয়ে গেলো আলমারির লকারে রেখে আসা কিছু গয়না,বিয়ের শাড়ি,সার্টিফিকেট, পূর্বপুরুষদের ছবি সহ বিয়ের এলবাম, বিয়েতে বাবা মার দেয়া সব কিছু,আমার কর্তার ভালোবেসে দেয়া সব কিছু,মেয়ের শখের খেলনা।কিছুই রইলো না। মা তাঁর বিয়ের রুপার নুপুর জোড়া আমাকে দিয়েছিলেন। দশ ভরি ওজনের সেই নুপুরের ডিজাইন ছিলো খুব সুক্ষ আর অপূর্ব সুন্দর। মাঝে মাঝে শখ করে পরতাম।মাকে দিয়েছিলেন আমার দিদিমা, দিদিমাকে তাঁর মা। বিয়েতে আমাকে দেয়া আমার মার হাতের ড্রন থ্রেডের কাজ করা টেবিলক্লথ,লেসে বোনা বেডকভার, এমব্রয়ডারি শাড়ি,ক্রস স্টিচের কুশান কভার,বেলুচিস্তানের শংকর ভাটিয়ার দেয়া আমার আর আমার মেয়ের সিল্কের বালুচ ড্রেস,আমার শাড়ি,কর্তার স্যুট সব কিছুই সে নিয়ে গেলো। হারিয়ে গেলো আমার সব স্মৃতি। কথায় বলে বাঁশের চেয়ে কঞ্চি দড়।গ্রামে গ্রামে এর মধ্যেই দেশের মানুষদের নিয়েই ভয়ংকর কিছু দলের সৃষ্টি হয়েছে। তাদের কোন দলের নাম আল বদর,কোনোটা আল শামস, কোনটা শান্তি বাহিনী।সবাই তাদের রাজাকার ডাকে। বাবা,মাতো বটেই আমার কর্তাও ভেবেছিলো রাজাকারেরা কোয়ার্টারে হানা দিলেও কোয়েপাড়া গ্রামে বুঝি হানা দেবে না। কিন্তু তাঁদের সেই ধারণা বিন্দুমাত্র সঠিক ছিলো না।পাকবাহিনী গ্রামে ঢোকার আগেই দেশীয় রাজাকারদের এই সব দলগুলি তখন লিস্ট করে করে এক একটা গ্রামে ঢুকছে আর সেই গ্রামের হিন্দুদের আর আওয়ামী লীগে কর্মীদের বাড়ি লুটপাট করে বাড়িঘর গান পাউডার দিয়ে শুধু যে জ্বালিয়ে দিচ্ছে, তা নয় মেয়েদের দেখলে নির্যাতন করার জন্যে পাকবাহিনীর হাতে তুলে দেবার জন্যে নিয়ে যাচ্ছে। উঠতি বয়সের ছেলেদের দেখলেই তাদের পেছনে হাত দুটো আর চোখে কাপড় দিয়ে তাদেরও পাকবাহিনীর হাতে তুলে নেয়। পুরুষরা দিনের বেলায় নিজের বাড়িতে না থেকে পাহাড়ে লুকিয়ে থাকে।রাতে বাড়িতে এসে খাওয়াদাওয়া করে ভোর হবার আগেই আবার পাহাড়ে চলে যায়।বাড়িতে বুড়ো বুড়িরা ছাড়া কেউ থাকে না। কেন যে বাবাদের সাথে চলে যাইনি একথা বারবার মনে হতে থাকে। এক সকালে সবে ঘুম থেকে উঠেছি তখন। বারান্দায় দাঁড়িয়ে দেখি আমার শ্বশুর বাড়িতে ঢোকার রাস্তা দিয়ে পিলপিল করে পঁচিশ তিরিশ জন লোক লাইন দিয়ে বাড়িতে এসে ঢুকছে।তাদের কারো মাথায় কাপড়ের বোঁচকা,কারো মাথায় স্যুটকেশ,কারো কোলে বাচ্চা। পরণের কাপড় মলিন হলেও দেখেই বোঝা যাচ্ছে তাঁরা সবাই সম্ভ্রান্ত বাড়ির মানুষ ,সকলেরই ভয়বিহবল আর শ্রান্ত, ক্লান্ত বিপর্যস্ত চেহারা। আমি অবাক হয়ে ভাবতে লাগলাম এঁরা কারা? বাড়ির উঠানে তাঁরা যখন এসে দাঁড়ালেন তখন তাঁদের দেখে আমি তো থ! এ যে আমার মেজো পিসি। পিসির সাথে বাবার বৃদ্ধ কাকা,কাকীমা, কাকাতো তিন ভাই বোন আর সেই সাথে অচেনা কিছু মানুষ। তাড়াতাড়ি তাঁদের ঘরে এনে বসানো হল। পিসির শ্বশুর বাড়ি পাশের মাস্টারদা সূর্য সেনের গ্রাম নোয়াপাড়াতে।বাবার কাকা আর কামিমা নিজেদের বাড়ি লুট হয়ে যাওয়ার পরে সপরিবারে তাঁদের বাড়িতে আশ্রয় নিয়েছিলেন। পিসিদের গ্রামেও আগের রাতে রাজাকারদের হামলা হয়েছে। পিসির বাড়ি পুড়ে দেয়াতে পিসি সহ তাঁরা রাতেই পালিয়ে পায়ে হেঁটে আমাদের বাড়িতে এসে উঠেছেন। তাড়াতাড়ি করে সবার জন্যে রান্নার ব্যবস্থা করা হল। মনে মনে ভাবছিলাম স্বাধীনতা সংগ্রামী বিপ্লবী সূর্য সেনের গ্রাম।সেই গ্রামেও এখন রাজাকারদের কি দোর্দণ্ড প্রতাপ। রাজাকারদের অত্যাচারে মানুষ তখন প্রাণের ভয়ে দিগবিদিক ছুটছে।কোথায় গিয়ে আশ্রয় নিলে যে নিজেকে নিরাপদ মনে হবে তা কেউ জানে না।পাকবাহিনী তখনও গ্রামে আসেনি। আসলে না জানি অবস্থা আরও কত ভয়ংকর হবে! সবাই বলাবলি করছিলো রাজাকাররা নোয়াপাড়া গ্রাম লুট করার পরেই নাকি কোয়েপাড়া গ্রাম আক্রমন করবে। বাড়ির সবাই ভীষণ দুশ্চিন্তায় পড়লো।কারণ পাশের গ্রামই যে কোয়েপাড়া। বাবার কাকা শান্তিনিকেতনে পড়াশোনা করেছেন।রবীন্দ্রনাথ ঠাকুরের শিষ্য। মুজতবা আলির সহপাঠী তিনি।বারবার বলছিলেন যুদ্ধ তিনিও দেখেছেন তবে গ্রামে গ্রামে এমন লুটপাট আর কখনো দেখেন নি। এক দল স্বাধীনতা সংগ্রামের জন্যে প্রাণের মায়া তুচ্ছ করে লড়ছে আর আরেক দল পাকবাহিনীকে সাহায্য আর লুটপাট করছে। কিভাবে পারে এরা দেশের মানুষের সাথে এই বিশ্বাসঘাতকতা করতে? পরদিন পিসিরা চলে গেলেও আমার ছোট ঠাকুরদা, ঠাকুরমা অসুস্থ হয়ে পড়াতে তাঁরা আর এক কাকা রয়ে গেলেন। তাঁদের মুখেই শুনলাম ১৮৯২ সালের আমাদের কাট্টলির বাড়ি যে বাড়ি আমার প্রপিতমহ যুধিষ্ঠির হোর তৈরি করেছিলেন। গ্রামে যখন কোন দালান ছিল না।ঝড়,তুফান,বন্যা কত মানুষকে রক্ষা করেছে সেই বাড়িটি তাঁরা আর রক্ষা করতে পারেন নি। খুলে নেয়া হয়েছে বাড়ির বিশাল বিশাল লোহার চারটি দরজা। যে বাড়িতে আমাদের অকৃতদার মেজোঠাকুর্দা ডাঃ উপেন্দ্রকিশোর হোর, মাষ্টার দা সূর্য সেন,কল্পনা দত্ত, প্রীতিলতাদের সাথে গোপন বৈঠক করেছেন সেই বাড়ির কিছুই আর অবশিষ্ট নেই।বাড়ির সব কিছু লুট করার পরে রাজাকার আলবদররা সেই বাড়িতে এখন মানুষ ধরে এনে জবাই করছে। জবাই করা লাশ জমা হয় সেখানে। মনে মনে ভাবছিলাম আহা আমার বাবার নিজের হাতে তৈরি করা তিনতলার ছাদের সেই মধুমালতীর ঝাড়, দেয়ালে দেয়ালে মূল্যবান সব ছবি,পাথরের মূর্তি, ছাদ ছোঁয়া বইয়ের আলমারি,ঠাকুমাদের সযত্নে তুলে রাখা দুর্গাপূজার বাসনকোসনের বিশাল সিন্দুক ,, ঠাকুর ঘর,নকশী কাঁথা,রান্নাঘরের কাঁসার বাসন,জলসাঘরের বাদ্যযন্ত্র,কাকিমাদের ঘরে ঘরে বার্মা টিকের সাজানো আসবাব, ঝাড়লন্ঠন, কিছুই আর অবশিষ্ট নেই! সমাজে কিছু মানুষের জন্মই হয় শুধুমাত্র ধ্বংস করার জন্যে রাজাকাররা তার বড় প্রমাণ। ছোট ঠাকুর্দা কিছুটা সুস্থ হবার পরে তাঁরাও একদিন চলে গেলেন।বারবার বলে গেলেন আমরা যেন খুব সাবধানে থাকি। কিন্তু কিভাবে সাবধান থাকবো? কিভাবে সাবধান থাকা যায়! চেনা মানুষেরা যখন চোখের সামনে অচেনা আচরণ করে তখন কি আর শত সাবধান হলেও বিপদ থেকে বাঁচা যায়? এই সময়ে পাকিস্তান অব্জার্ভারে প্রকাশ হল মুজিব এরেস্টেড। মর্ণিং নিউজ লিখেছে মুজিব ওয়ান্টেড সেপারেশন রাইট ফ্রম সিক্টিসিক্স। ভুট্টো বলছে পাকিস্তান রক্ষা পেয়েছে। জিঞ্জিরায় দুস্কৃতকারীদের জন্যে যথাযথ ব্যবস্থা নেয়া হচ্ছে। এত কিছুর পরেও পাকিস্তান বিশ্বকে দেখাতে চাইছে দেশটা স্বাভাবিকই আছে। রেডিওতে তাই বারবার ঘোষণা করা হচ্ছে সবাই যেন নিজ নিজ অফিসের কাজে যোগ দেয়। ইয়াহিয়া নাকি দেশটাকে রক্ষার জন্যে সঠিক পদক্ষেপ নিয়েছেন।শুধু তাই নয় তাঁর এই দৃঢ় সংকল্প নাকি খুব প্রশংসিত হয়েছে। পূর্ব পাকিস্তানের পরিস্থিতি নাকি খুব দ্রুত উন্নতির দিকে।শান্তিপ্রয় নাগরিকদের যে সব দুস্কৃতকারীরা হয়রানি করেছে তাদের বিরুদ্ধে সঠিক ব্যবস্থা নেয়া হয়েছে। দেশ এখন দ্রুত উন্নতির পথে।এই উন্নতির ধাপ হিসেবে সব বাড়ির সামনে আর গাড়িতে নাম আর নম্বর প্লেট উর্দুতে লেখার জন্যে আদেশ দেয়া হয়েছে। মনে মনে ভাবছিলাম হাতি ঘোড়া গেল তল মশা বলে কত জল? ১৯৫২ সালের ভাষা থেকে শুরু করে দেশকে স্বাধীন করার আন্দোলন কি এজন্যেই আমরা করতে চাইছি? থুতু ছুঁড়ে মারতে ইচ্ছে করছিলো ইয়াহিয়ার মুখে। মদ,নারী,আর পাখি শিকার ছাড়া যার অভিধানে আর কোন শব্দ নেই তার মুখ দিয়ে এসব অর্বাচীন উক্তি ছাড়া আর কিই বা বের হবে? এদিকে মুক্তিবাহিনীর সেই জীপ অনেকখানি পথ যাবার পরে বাবা,মা আর দলের সবাইকে পথের একস্থানে নামিয়ে দিয়ে চলে গেলো। এরপর শুরু হল সবার পায়ে হেঁটে চলা।চৈত্র মাসের শেষ দিন তখন।হাঁটতে হাঁটতে গরমে,পথশ্রমে,খিধায়,পিপাসায় তখন সবাই কাতর। মা হাঁটতে হাঁটতে একসময়ে বললেন আমাদের সাথে না এসে মেয়েটা ভালো করেছে। এতখানি পথ ও হাঁটতে পারতো না। বাবা একটা জলগামছা ভিজিয়ে মাথায় জড়িয়ে নিয়েছেন হাতে তাঁর রেডিও। এত কষ্টের মধ্যেও তিনি রেডিওটা হাতছাড়া করেন নি। পথ কোথাও সমতল আবার কোথাও উঁচুনিচু। রাংগামাটির পথ ধরে চলতে চলতে ছোট বোন ছন্দা যেতে যেতে অবাক বিষ্ময়ে ভাবে এখানকার মাটির রঙ লাল কেন?বইতে সে পড়েছে রাংগামাটির কথা কিন্তু রাংগামাটি সে কখনো দেখেনি। যেতে যেতে পথের মাঝে বোঁচকা কাঁখে এক বৃদ্ধাও তাঁদের সঙ্গী হলেন। সেদিন ছিলো বিষুব সংক্রান্তি।বৃদ্ধা চলেছেন মেয়ের বাড়ির জন্যে খই,মোয়া,নাড়ু আর মুড়কি নিয়ে। পথ চলতে চলতে বাবার ক্লান্ত চেহারা দেখে বৃদ্ধার কী মনে হল কে জানে? তিনি বাবার দিকে তাকিয়ে খুব স্নেহের সাথে বললেন মুখখানা তোমার এত শুকনা লাগছে কেন বাবা? এই বলে তাঁর কাঁখের বোঁচকা থেকে মুড়ি,নাড়ু আর মুড়কি বাবাকে দিতে চাইলেন। আমার অধ্যাপক বাবা।জমিদার বাড়ির সন্তান তিনি।যাঁদের বাড়িতে দৈনিক বারো থেকে পনেরো সের চালের ভাত রান্না করা হয় জীবনে যাঁকে কখনো হাত পাততে হয় নি। সেদিন ক্ষিদে সইতে না পেরে সেই স্নেহময়ী বৃদ্ধার সামনে নিজের মাথার গামছাখানা পেতে সেই দান গ্রহণ করেছিলেন। বাংলার মায়েরা বুঝি এমনই হন।তাঁরা যে সন্তানের মুখ দেখেই সব বুঝতে পারেন। বাংলা মায়ের সন্তানদের আজ ঠিক এমনই এক ঘোর দুর্দিন।তাদের ঘরে আজ শুধু খাবার নয় অস্তিত্বের এক মহা সংকট। জন্মভূমি মা কি তাঁর সন্তানদের এই ঘোর দুর্দিন নীরবে সহ্য করবেন? কক্ষনো না। পরদিন ছিলো পয়লা বৈশাখ। সেদিন বাবা মা সবাইকে নিয়ে আগরতলার সাবরুমে পা দিলেন। আর ঠিক সেই রাতেই জ্বলন্ত মশাল হাতে নিয়ে বিশাল এক রাজাকারের দল হৈ হৈ করে আমার শ্বশুরবাড়ি লুট করতে এলো। চলবে। 
