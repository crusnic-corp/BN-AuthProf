হেফাজতের নেতাদের গণগ্রেফতারটা এমন একটা জুলুম, যা বর্তমান বাংলাদেশের আইনের অর্থহীন অবসথাটাই তুলে ধরে। তাদের অনেকেই গ্রেফতার হয়েছেন তের সালের মামলায়। এই মামলাগুলার আইনি গুরুত্ব কী? সরকার এইসব ক্ষেত্রে আইনি নিয়ম বা বিচারিক প্রক্রিয়ার কোন তোয়াক্কাই করে নাই। এই মামলাগুলার মাধ্যমে এতোদিন কোন বিচার কাজ চলে নাই। কাউকে দোষী সাব্যস্ত করা বা নিরপরাধ হিসাবে খালাস দেয়াও হয় নাই। যা করা হইছে, তা হইল রাজনৈতিক ব্লাকমেইল। উরাধুরা গ্রেফতার ও নির্যাতন। মানে আইনের ছাপ মারা জুলুমের লাঠি হিসাবে এসব মামলার ব্যবহার হয়েছে। এই মামলাগুলা একধরণের দড়িও। যখনি হেফাজতিরা সরকারের কমফোর্ট জোনের বাইরে যাওয়ার উপক্রম হয়েছে, তখনি এই দড়ি ধরে টান দেয়া হয়েছে। এবং প্রতিবারই তাদের হুঙ্কার ও তেজ এই দড়ির টানেই হাওয়ায় মিলিয়ে গেছে। আর এইবার তো তাদেরকে আষ্টেপৃষ্টে বেধেই ফেলা হইল। কিছুদিন পরে হয়তো আবার দড়িটা আলগা করা হবে। কিন্তু মামলাগুলা থেকে যাবে। কারন এইগুলা কোন আইন না, বিচার না, আইনের খোলসে শুদ্ধ জুলুম। সমস্যা হইল যে হেফাজতি নেতারা মাদ্রাসায় আইনশাস্ত্র পড়লে এবং পড়াইলেও আইনের সাথে মানব জীবনের সম্পর্ক, বিশেষ করে অস্তিত্বগত সম্পর্ক নিয়া কখনো চিন্তাই করেন না - এখন তা রাষ্ট্রীয় আইনের সাপেক্ষে হউক বা তাদের পাঠ করা শরিয়তি আইনের সাপেক্ষে। যার ফলে এই পরিস্থিতিতে কোন ভাষায় কথা বলতে হবে, প্রতিবাদ করতে হবে, জনগণের কাছে বা সুশীল সমাজের কাছে কীভাবে নিজেদের হাজির করতে হবে - এই বিষয়ে তাদের কোন ধারণাই নাই। প্রকৃত ইলম এবং ইলমি ভাষা অর্জনের বদলে সারা জীবন অর্থহীন ওয়াজ-বাকওয়াজ আর হুমকি-ধামকির চর্চা করলে যা হয় আর কী। তারা তাদের উপর হওয়া জুলুমের কথাও ঠিকভাবে বলতে পারেনা। হেফাজতিরা - আসলেই - কথা বলতে পারেনা। কখনো শিখেই নাই। তাই বিভিন্ন সময়ে তাদের বিদ্বেষের শিকার হয়েও, তাদের যাবতীয় প্রতিক্রিয়াশীল দাবি দাওয়ার সাথে সর্বোচ্চ দ্বিমত বজায়ে রেখেও - আমাদেরই তাদের উপর হওয়া জুলুম সম্বন্ধে কথা বলতে হবে। কী আর করা? আমাদেরই দেশের মানুষ। কথা বলতে শিখে নাই। নিজ দেশের ভিন্ন মত ও পক্ষের মানুষদের সহনাগরিক হিসাবে শ্রদ্ধা করতে শেখে নাই। কিন্তু তাই বলেতো তাদেরকে আমরা আওয়ামী জুলুমের সাগরে ফেলে দিতে পারি না।
শাহবাগী মুশতাক আহমেদ এবং হেফাজতি ইকবাল হোসেন - উভয়েই নিহত হয়েছেন বর্তমান বাংলাদেশের আইনি ব্যবস্থার নামে হাজির থাকা দমনমূলক রাষ্ট্রযন্ত্রের হাতে। মৃত্যুর মধ্য দিয়ে বর্তমান বাংলাদেশের আইনের সাথে অস্তিত্বগত সম্পর্কের দিক থেকে তারা এক হয়ে গেছেন। বাংলাদেশের আইন তাদের উপর বলবৎ হলো, কিন্তু তাদের নাগরিক অধিকারটুকু স্বীকার করলোনা। এইটাই বর্তমান বাংলাদেশের আইনের সাথে নাগরিকদের সাধারণ সম্পর্ক। আইনটুকু আছে আমাদের দমন করার জন্যে। শাহবাগী, হেফাজতি নির্বিশেষে সবাইকেই যখন খুশি তখন গ্রেফতার, নির্যাতন ও হত্যা করার জন্যে। আইনি ব্যবস্থার সাথে যখন রংবাজি ও সন্ত্রাসের পার্থক্য থাকেনা, তখন সেইটাকে দাজ্জালি শাসন বলা যায় - যেহেতু তা সন্ত্রাসে পরিণত হয়ে গিয়েও নিজেকে আইন হিসাবে বহাল রাখতে পারে। রাজনৈতিক ও মতাদর্শিক দিক থেকে আমরা বাংলাদেশের নাগরিকরা বহু পক্ষের হতে পারি, কিন্তু এই সরকারের আইনি ব্যবস্থার সাথে আমাদের সবার সাধারণ অস্তিত্বগত সম্পর্ক ও ঐক্যটা যদি এখনো না বুঝি; তাহলে ফ্যাসিবাদের বিরুদ্ধে আমাদের অবস্থার কোন উন্নতি ঘটবেনা। কেনোনা আপনি আপনার পক্ষের নেতৃত্বে বাংলাদেশে গণ অভ্যুত্থান, বিপ্লব, সরকার পরিবর্তন ইত্যাদি করার স্বপ্ন দেখতে পারেন; হয়তো কোনদিন করেও ফেলতে পারেন। কিন্তু এই দাজ্জালকে না চিনতে পারলে, আপনার বিজয়ে বাংলাদেশের কোন উপকার হবে না। ফ্যাসিবাদই দীর্ঘায়িত হবে। আর ফ্যাসিবাদকে পরাজিত করতে হলে - এই দাজ্জালকে পরাভূত করতে হবে।
কোরানে এক জায়গায় মুমিনদের উদ্দেশ্যে বলা হইছে খ্রিষ্টান ও ইহুদিদের মধ্য থেকে "আওলিয়া" গ্রহণ না করার জন্যে (সূরা মায়েদা ৫১)। এখানে বন্ধুত্বের কথা বলা হয় নাই। এবং এই আয়াতটা মুসলমানদের জন্যেও না। আয়াতটা মূলত নবীর আমলের মুমিনদের জন্যে, যারা ঐ সময় নিজেদের পরিবার, গোত্র ও ধর্মীয় সমাজ ত্যাগ করে ইয়াস্রিবে একটি নতুন নগর (মদিনা) এবং সমাজ (উম্মাহ) গঠনে নেতৃত্ব দিয়েছিলেন। মুসলমান মাত্রই মুমিন বোঝানো হয়নাই কোরানে। মদিনা সনদেও না। তাত্ত্বিক দিক থেকে মুমিন ও মুসলিমের অর্থ নিয়ে অনেক আলাপ করা যেতে পারে, কিন্তু নবীর আমলের আরব সমাজে এই দুইটা আলাদা সামাজিক বর্গ। মদিনা সনদেও দেখবেন বলা হইছে প্রত্যেক মুমিন পরস্পরের মাওলা। কোরানে আছে প্রত্যেক মুমিন নরনারী পরস্পরের আওলিয়া। এর অর্থ তারা তারা একে অপরের কমরেড ও অভিভাবক। মুমিনরা ইন্ডিভিজুয়াল কর্তা ছিল, যারা পূর্বতন গোত্রীয় সম্পর্ক অতিক্রম করে ওয়ালিয়াত বা ইন্ডিভিজুয়ালদের কমরেডশিপ নির্ভর সমাজ নির্মানের চেষ্টা করছিলেন। অন্যদিকে মুসলিম ছিল তারা যারা আপন গোত্রীয় সমাজ পুরাপুরি ত্যাগ করে এই নতুন সমাজের ইন্ডিভিজুয়াল কর্তা ধরণের নাগরিক হন নাই, শুধু নবী, মুমিন এবং মদিনার আইনের নিয়মের কাছে আত্মসমর্পন করেছিলেন। তো মুমিনদের জন্যে কিছু বাধ্যাবধকতা ছিল ঐ সময়। যেহেতু প্রথমত, তাদের অনেকের পরিবারের সদস্যরাই ছিল ভিন্ন ধর্মের লোক। তাদের গোত্র ছিল ভিন্ন ধর্মের। যার কারনে তাদের কিছু বাড়তি নিয়ম মেনে চলতে হইতো। ইন্ডিভিজুয়াল কর্তা হিসাবে ইন্ডিভিজুয়াল দায়িত্ব ও বাধ্যবাধকতা ছিল তাদের। যার কারনে কোরানে ও মদিনা সনদে তাদেরকে পৌত্তলিক, ইহুদি, খ্রিষ্টান ইত্যাদি পূর্বেকার সমাজ থেকে "আওলিয়া" গ্রহণ করতে মানা করা হইছে। বন্ধুত্ব করতে মানা করা হয় নাই। তো, ঐ মুমিনদের যুগ অনেক আগেই শেষ হয়ে গেছে। প্রথম ফিতনার পরে এই বর্গের অন্তর্ভুক্তদের বাস্তব অস্তিত্বই শেষ হয়ে গিয়েছিল। এরপর থেকে মুমিন ধারণাটা পরিণত হয়েছে বিশ্বাসী মুসলিমদের সর্বোচ্চ স্তর বোঝাইতে। এই স্তরে পৌছান মুসলিমই কেবল ইন্ডিভিজুয়াল সাবজেক্ট দাবি করতে পারেন নিজেকে। এবং এই তথ্যটা মুসলিমদের মধ্যে অজানা নয় যে মুসলিম হওয়া মানেই মুমিন হওয়া না। মুমিন একটা আলাদা ও উচ্চস্তর। কথা হইল যে আপনি কি নিজেকে নবীর আমলের মুমিন মনে করেন? বরং কোরানের আয়াতকে আপনারা যেইভাবে ব্যবহার করতাছেন ভিন্ন ধর্মের মানুষের বিরুদ্ধে ঘৃণা ছড়াবার জন্যে, তা তো সত্য লুকানো তথা "কুফর"। অবশ্য আমি ঐটা বলবোনা। বরং কোরান সম্বন্ধে আপনাদের বুঝ মূর্খ তথা জাহেলদের ন্যায়। (নবীর আমলে ওয়ালিয়াতের ধারণা সম্বন্ধে বিস্তারিত জানতে আমার বই "মদিনা" পড়ুন)
কাফেরদের বন্ধু হিসাবে গ্রহণ করা যাবেনা। তবে বুদ্ধিবৃত্তিক, রাজনৈতিক ও অর্থনৈতিকভাবে তাদের গোলামি করা যাবে। - নাবালক ইসলামপন্থী সাইকোলজি। 
সাংবাদিক বন্ধুগন, এখনো সময় আছে জনগণের কাতারে নেমে আসুন। এন্টি-ফ্যাসিস্ট গণতান্ত্রিক সংগ্রামে জনগণের সাথে একাত্ম হউন। নতুবা হারিয়ে যাবেন। সময় হয়েছে অনেক আগেই। আপনারা জনগণের পক্ষে থাকবেন, না ফ্যাসিবাদের পক্ষে? সিদ্ধান্ত নিন। পক্ষ ঠিক করুন।
এই আহ্বানটা আপাতদৃষ্টিতে সুন্দর, আপনার পরিবর্তনকামিতা, মনের অতৃপ্তি সবকিছুই সুন্দর। আমরাও এমনে আহ্বান করতে চাই। তবে ক্রিটিক্যাল জায়গাটা হইল, 'সাংবাদিক' শব্দটা দিয়ে একটা পেশাগত সম্প্রদায় বোঝায় বটে, কিন্তু মিডিয়া যাদের রুজি-রুটির ব্যবস্থা করে তারা কোন অভিন্ন স্বার্থগত প্লাটফর্মের উপর দাঁড়ায় নাই। ফ্যাসিবাদের চরমতম আধিপত্যের এই সময়ে প্রত্যেকটা পেশাই অনেকগুলো সূক্ষ্মতম স্তরে ভাগ হয়েছে। সুতরাং আপনি যখন সাংবাদিক সমাজকে আহ্বান জানান, তখন শুধুমাত্র আপনার ভেতরের মনের ইচ্ছাটাই প্রতিফলিত হয় মাত্র, সত্তিকারের কোন নির্দিষ্ট টার্গেটের কাছে এটা পৌঁছে না। শুধু সাংবাদিক কেন কেউই জনগণের স্তরে নেমে আসতে পারবে না। ফ্যাসিবাদ প্রত্যেকটা ইনস্টিটিউশনকে ধ্বংস করে ফেলেছে। এর একমাত্র প্রতিকার হচ্ছে, যখন জনগণ অতিষ্ঠ হয়ে রাস্তায় নামবে। জনগণ রাস্তায় নামলে সকল শ্রেণী-পেশার শুভবুদ্ধির মানুষগুলো তাদেরকে ব্যাক করবে। কিন্তু বাস্তবতা হচ্ছে, এই অবস্থায় কোন পার্টিকুলার পেশাভিত্তিক সম্প্রদায়ের পক্ষে কোন শক্তিশালি সরকারবিরোধী ঐক্যমতে পৌঁছানো সম্ভব না। আর এর চেয়েও বড় বাস্তবতা হচ্ছে, সিস্টেম পুরোপুরি কলাপ্স না করলে আমজনতা সাধারণত রাস্তায় নামে না।
আন্দালুসিয়ার আকাশে এগারোটি নক্ষত্র এই দেশে আমাদের শেষ সন্ধ্যা - ১ মাহমুদ দারবিশ এই দেশে আমাদের শেষ সন্ধ্যায় আমরা মাচা থেকে ছিড়ে নামাই আমাদের দিনগুলি গুনে দেখি সঙ্গে করে নেবো কয়টা পাজরের হাড় আর কয়টা ফেলে রেখে যাবো। শেষ সন্ধ্যাটিতে আমরা না পারি কিছুকে বিদায় জানাতে, না পারি করতে কিছু শেষ, সবকিছু পড়ে থাকে যেমন তেমন, দেশ পালটে গেলে স্বপ্নেরাও পালটে যাবে যেমন পালটে যায় নাটকের নট নটি। হঠাৎ আমরা ঠাট্টা করতে ভুলে গেছি, এই দেশে এখন থেকে ঘর করবে ধূলিকণা... এইখানে, এই শেষ সন্ধ্যায় আমরা মনযোগ দিয়ে দেখি মেঘ অবরোধ করা পাহাড়গুলাকেঃ দখল...এবং বেদখল, আর এক আদীকাল আমাদের ঘরের চাবি তুলে দেয় নতুন জমানার হাতে। সুতরাং ঢোকো আমাদের ঘরে, ওহে দখলদার, আর পান করো আমাদের কবিতার শরাব। আমরা মধ্যরাতের রাত, শেষ আযানের ঘর থেকে আর কোন অশ্বারোহী আমাদের জন্যে ভোর নিয়ে আসবেনা। আমাদের চা গরম ও সবুজ; পান করো। আমাদের পেস্তা বাদাম পাকা ও তরতাজা; খাও। আমাদের খাটগুলো সবুজ সিডারের; আয়েশ করো! এতো লম্বা একটা অবরোধের পর, শুয়ে থাকো আমাদের স্বপ্নের নরম পালকে। শুকনা চাদর পাবে, দরজায় সুগন্ধ, আর আছে অনেক অনেক আয়না; সেসব আয়নার মধ্যেও ঢুকে পড়, যাতে এইখানে কোথাও আমরা আর এতোটুকুও না থাকতে পারি। পরে কোন একদিন আমরা আমাদের ইতিহাসের পাতা খুলে দেখবো তোমাদের দূরান্তের দেশ, যা ছিল এককালে আমাদেরও ইতিহাস। আর তখন আমরা জিজ্ঞাস করবো; “কোথায় ছিল আন্দালুসিয়া? হেথা না কি অন্য কোনখানে? এই দুনিয়ায় না কি শুধুই কবিতায়?” অনুবাদঃ পারভেজ আলম, ৩/১০/২০১৮
হিটলারপ্রেমী এক মেয়েকে একটু আগে আনফ্রেন্ড করেছি। ফ্রেন্ডলিস্টে হিটলারভক্ত পাওয়া মাত্র আনফ্রেন্ড করা হবে।
আহমদ ছফা তেমন কোন চেষ্টা-চরিত্র ছাড়াই, এবং প্রায় হেলাখেলা করেই এমন অনেক উপলদ্ধি লাভ করেছিলেন, এমন এক মাকামে পৌছে গিয়েছিলেন; যা সারা জীবন ধরে ভাব ও মারেফতের চর্চা করেও অনেকে অর্জন করতে পারেনা। সবই রহমতের খেলা। ছফার অনেক ক্রোধ ছিল। কিন্তু তার অন্তরে অনেক করুণা ছিল। আমার মনে হয়, রহমত তাকে রক্ষা করেছে, সম্মানিত করেছে। অন্যদিকে শ্রেফ দিলে রহমতের অভাবে, সারা জীবনেও রহমতের কাছে ক্রোধ ও হিংসাকে সমর্পন করতে না পারার কারনে কেউ কেউ বহু অর্জন থাকা সত্ত্বেও নানান রকম অভাবে ভোগেন। মৃত ছফার ছায়া দেখে আঁতকে ওঠেন।
জায়নবাদ আমরা বাংলাদেশীরা জায়নবাদ বুঝিনা তেমন। খোদ ইজরায়েল প্রসঙ্গে আমাদের জ্ঞান খুব কম। ইউরোপে জায়নবাদ বিকাশের মতাদর্শিক ভিত্তি সম্বন্ধে বাংলা ভাষায় লেখালেখি তেমন হয় নাই। একাডেমিক পড়াশোনারও সুযোগ নাই। প্রকৃতপক্ষে জায়নবাদ অনেক জটিল ফেনোমেনা। আধুনিক যুগে সব ইহুদি যেমন জায়নবাদী না (রক্ষণশীল ইহুদিদের একটা বড় অংশই ইজরায়েল রাষ্ট্রের পক্ষেও না), তেমনি জায়নবাদেরও বিভিন্ন শাখা প্রশাখা আছে। ধার্মিক জায়নবাদ এবং ডানপন্থী জাতীয়তাবাদী জায়নবাদে ফারাক আছে। জাতীয়তাবাদী জায়নবাদের উত্থান ইউরোপে আধুনিক জাতি, জাতি রাষ্ট্র ইত্যাদি ধারণার এবং জাতীয়তাবাদের বিজয় অর্জিত হওয়ার পরে। মানে যেই সময় ইউরোপের ইহুদিদের অনেকের কাছেই মনে হইছে যে তাদের নিজেদের জন্যে জাতিরাষ্ট্র প্রতিষ্ঠা ছাড়া তাদের মুক্তির কোন উপায় নাই। যেহেতু ইউরোপে তারা যেসব দেশে থাকতো, সেসব দেশে গড়ে ওঠা জাতির ধারণায় তাদেরকে বহির্ভূত রাখা হইতো সাধারণত। একসময় এমনকি বামপন্থী জায়নবাদও ছিল, যা এখন অনেকটাই বিলুপ্ত হয়ে গেছে। লেবার জায়নবাদীদের বড় ভূমিকা ছিল ইজরায়লে প্রতিষ্ঠায়। আবার সোভিয়েত ইউনিয়ন একটা রুহানি জায়নও প্রতিষ্ঠা করেছিল পূর্ব ইউরোপের ইহুদিদের নতুন আবাসভূমি হিসাবে। নাম ছিল বিরোবিদজান। সাইবারিয়ার কাছের বিরান এলাকা হওয়ায় এই প্রজেক্টটা পরবর্তিতে ফেইল করেছিল। ইজরায়েল প্রতিষ্ঠা হওয়াও এই প্রজেক্টের ব্যর্থতার একটা কারন ছিল। বিরোবিদজান এখনো আছে। তবে যেই রূপে ও যেই পরিকল্পনায় শুরু হয়েছিল, তার চাইতে অনেক ক্ষুদ্র আঙ্গিকে। আবার বিরোবিদজানই একমাত্র রুহানি জায়ন ছিল তা না। আসলে প্রো-ইজরায়েলি জাতীয়তাবাদী যে জায়নবাদ, তার চাইতে রুহানি জায়নের ধারণা একসময় অনেক বেশি শক্তিশালী ছিল। যার কারনে একসময় ইহুদিরা আমেরিকা মহাদেশের বিভিন্ন জায়গাতেও নতুন ইহুদি বসতি প্রতিষ্ঠা করতে চেয়েছে। আফ্রিকাতেও করতে চেয়েছে। আরেকটা ব্যাপার হইল যে আধুনিক ইহুদি জায়নবাদ আসলে গড়ে উঠেছে খ্রিষ্টিয় জায়নবাদের সাংস্কৃতিক পরিমণ্ডলে। প্রটেস্টান্ট আন্দোলনের মধ্য দিয়ে বাইবেলে ফেরত যাওয়ার যে আন্দোলন শুরু হয়েছিল ইউরোপে, তার ফলশ্রুতিতে তাওরাত, যবুর এবং পুরাতন নিয়মের অন্যান্য বিভিন্ন কিতাব থেকে যেই আইডিয়াগুলা সাংস্কৃতিক পরিমণ্ডলে নতুন করে শক্তিশালী হয়ে উঠেছিল জায়ন তার মধ্যে একটা। মিলেনারিয়ান এবং এপোকেলেপ্টিক বিভিন্ন প্রটেস্টান্ট মুভমেন্টের অনুসারীরা আমেরিকায় হিজরত করেছে নতুন জায়ন প্রতিষ্ঠা করার জন্যে। আর আধুনিক ইজরায়েল প্রতিষ্ঠা ও তাকে সাপোর্ট দেয়ার পেছনে আমেরিকার ইভেঞ্জেলিকাল খ্রিষ্টানদের বড় ধরণের মতাদর্শিক কারন আছে। তাদের মধ্যে এই বিশ্বাস প্রবল যে আমরা শেষ জমানায় আছি, ইহুদিদের এই রাষ্ট্র প্রতিষ্ঠা ও তাতে সাপোর্ট দেয়াটা এই কারনেই জরুরি। তাদের অনেকেই ট্রাম্পকে এতো প্রবল সাপোর্ট দিয়েছে এই কারনেই যে তারা মনে করে ইজরায়েল টিকিয়ে রাখাটা ঈসা মসিহের পুনরাগমনের জন্যে জরুরি। তারা হরমাগিদনের ময়দানে শেষ যুদ্ধের জন্যে অপেক্ষায় আছে। ফিলিস্তিন অঞ্চলে শান্তির জন্যে না। সালাফি জিহাদিরা যেমন হাদিস উদ্ধৃতি দিয়ে ইরাক-সিরিয়ায় শেষ জমানার খেলাফত প্রতিষ্ঠা করতে গেছিল, ইভেঞ্জেলিকাল ধর্ম বিশ্বাসী আমেরিকানরাও বাইবেলের উদ্ধৃতি দিয়ে প্রো-ইজরায়েলি আমেরিকান পলিসিগুলাকে সাপোর্ট করে। এবং মোটামুটি শেষ জমানা কেন্দ্রীক বিশ্বাসের কারনেই আবার ধার্মিক হারেদি ইহুদিরা ইজরায়েলের বিপক্ষে। কারন তারা মনে করে আল্লাহ্‌ তাদের নির্বাসিত করেছেন। এই নির্বাসনের মধ্যে নিজেদের রুহানি মুক্তি খোঁজাটাই ধার্মিক ইহুদিদের কাজ। আল্লাহ্‌ যদি আবার বনি ইজরায়েলিদের প্রতিষ্ঠা না করেন, তাহলে তাদের উচিৎ না একটা জাতীয়তাবাদী রাষ্ট্র প্রতিষ্ঠা করে ইজরায়েল নাম দেয়া, এমনটাই তাদের বিশ্বাস। তারা মনে করে জাতীয়তাবাদী জায়নবাদ কোন ধার্মিক মতবাদতো নয়ই, বরং তা ইহুদি ধর্ম বিরোধী ব্যাপার। জায়নবাদ এবং জায়নের মধ্যেও ফারাক করা জরুরি। বাংলা বাইবেলে (কিতাবুল মুকাদ্দাস) জায়ন শব্দটিকে লেখা হয় সিয়ন বলে। সিয়ন শব্দটা আমার খুবি পছন্দের। পুরাতন নিয়মে জেরুজালেমের নাম হিসাবে "সিয়ন কন্যা" কথাটার ব্যবহার খুব কাব্যিক মনে হয়। জাতীয়তাবাদী সিয়নের ধারণার আগে রুহানি সিয়নের ধারণাটাই শক্তিশালী ছিল। এবং এমনকি সিয়নে ফেরত যাওয়াটা আল্লাহর কাছে ফেরত যাওয়ার রুহানি সফরের মেটাফোরও ছিল অনেকের কাছে। আবার এইটাও ভুলে গেলে চলবে না যে খোলাফায়ে রাশেদিনের আমলে ইয়েমেন ও সিরিয়ার ইহুদিদের একটা বড় অংশই ইসলামের পতাকাতলে সিয়ন পুনরুদ্ধার করতে গেছিল। ভুলে গেলে চলবেনা যে খলিফা ওমরই প্রথম ইহুদিদেরকে জেরুজালেমে পুনর্বাসিত করার উদ্যোগ গ্রহণ করেন, রোমানদের হাতে সেখান থেকে তারা প্রায় পাঁচশ বছর নির্বাসিত থাকার পর। ইজরায়েল ইস্যুতে আমরা বাংলাদেশীরা এখনো খুবি আবেগি একটা স্তরে আছি। আবেগ খারাপ না। কিন্তু আপনার আবেগে ফিলিস্তিনের জনগণের কোন উপকার হবেনা। ইজরায়েল ইস্যুতে আপনার নিজের করণিয়টাও ঠিক করতে পারবেন না। যা করা দরকার তা হইল যে জায়নবাদ ও ইজরায়েলকে আমাদের জ্ঞানের বিষয়ে পরিণত করা। একটা ধারণা বা নামকে ঘৃণা করার মধ্যে রাজনীতি বিশেষ নাই। রাজনীতি হলো সেই ধারণা বা নামের অর্থময় উচ্চারণকারী কর্তা হইতে পারাটা। সিয়ন ধারণাটার উপর আমাদের বাংলাদেশীদেরও অধিকার আছে। 
ইনি একজন সেলিব্রেটি লেখক। বাংলাদেশের বুদ্ধিবৃত্তিক সমাজের অনেকে পারলে এনাকে এই সময়ের শ্রেষ্ঠ চিন্তাবিদ বানিয়ে ফেলেন। এই সময়ের বহু গুরুত্বপূর্ণ বুদ্ধিজীবী দার্শনিকের লেখা বাঙলায় পাওয়া যায় না। কিন্তু এনার বই ঠিকই অনুবাদ হয়ে গেছে। তার প্রবন্ধ টবন্ধও হয় বেশ অনুবাদ। পাশ্চাত্যের বেস্ট সেলার প্রবন্ধ লেখক বলে কথা। কিন্তু এনাকে আমার প্রথম থেকেই একজন নিওলিবারাল মোল্লা মনে হয়, যার কাজ হইল বর্তমান বিশ্বের শাসক শ্রেণীর পক্ষে মোল্লাগিড়ি করা। করোনা ক্রাইসিস শুরু হওয়ার পরে এনার একটা প্রবন্ধ বাঙলায় অনুবাদ করার হিড়িক পড়ে গেছিল (মানে একসাথে কয়েকজন অনুবাদ করেছিল)। ঐ প্রবন্ধটা পইড়া তখনি লিখছিলাম যে, এতোদিন ধরে সন্ত্রাসবাদ মোকাবেলার নামে ফিলিস্তিনের জনগণের উপরে ইজরায়েলি সরকার যেই ধরণের প্রযুক্তি ব্যবহার করেছে, সেইসব প্রযুক্তিই যখন করোনা মোকাবেলায় ইজরায়েলের জনগণের উপরে ব্যবহার করা হচ্ছে; তখন তিনি খুবি দুশ্চিন্তায় পড়ে গেছেন। তো, ফিলিস্তিনের জনগণের উপর এইসব প্রযুক্তির প্রয়োগের সময় এই লিবারাল ভাইটি কোথায় ছিলেন? এবং করোনা ক্রাইসিসের সময় এই প্রযুক্তির যে উন্নয়ন ঘটেছে, যা এখন আল-আকসা মসজিদের অবস্থানকারী একটিভিস্টদের ট্র্যাক করতে ব্যবহার করা হচ্ছে; তা নিয়াই বা তিনি চুপ কেন? কেন এতো ঘুরায়া পেচায়া শান্তিবাদী কথা? যে শিশুরা মারা গেল ইজরায়েলের বোমার আঘাতে, তারাও কি ঘৃণার রাজনীতি করছিল? যিনি ফিলিস্তিনের মজলুম জনগণের পক্ষে খোলামেলা দুইটা কথা কইতে পারেন না, তিনি কেমন বুদ্ধিজীবী? কাদের হয়ে তিনি লেখেন বা কথা বলেন? জানতে খুব বেশি খোঁজ নেবার প্রয়োজন নাই। যে অনাগত ভবিষ্যতের জন্যে উনি আমাদেরকে তৈরি হতে বলেন, আপনারাই বা কীভাবে সেই ভবিষ্যতের সাথে সাবস্ক্রাইব করেন? আমিতো পারবোনা। ঐরকম একটা দুনিয়ায় আমি বেঁচে থাকতে চাইনা। বরং, এমন একটা অনাগত ভবিষ্যতের কথা আমাদের চিন্তা করতে হবে যেখানে ফিলিস্তিন, মিয়ানমার, ভারত বা বাংলাদেশের কনসেন্ট্রেশন ক্যাম্প নিবাসী মজলুমরা ব্রাত্য নয়। যেখানে তারা মানুষের অধিকার নিয়ে বেঁচে থাকতে পারবে।
মাঝেমাঝে এমন হয় যে, আমরা হঠাৎ করেই এমন কোন একজন লেখকের লেখার সাথে পরিচিত হই যে, খুব অল্প সময়ের মধ্যে আমরা তার লেখার মধ্যে ঢুকে যেতে পারি। তার লেখনিশক্তি, বিশ্লেষণ ক্ষমতা, চিন্তার সিলসিলা ও নতুনত্বে মুগ্ধ হতে পারি। এই ঘটনাটা আমার জীবনে সর্বশেষ যেই লেখকের ক্ষেত্রে ঘটেছে, তিনি হইলেন মার্ক ফিশার। তার লেখার সাথে প্রথম পরিচিত হই খুব বেশিদিন আগে না, ২০২০ সালের ফেব্রুয়ারি মাসে। তার হিট বই "ক্যাপিটালিস্ট রিয়ালিজম; ইজ দেয়ার নো অলটারনেটিভ?" পড়ার মাধ্যমে। এই ছোট্ট বইটা শুরু থেকে শেষ পর্যন্ত প্রায় এক নিঃশাসে পড়ে ফেলছিলাম। এবং পড়তে পড়তেই ফেসবুকে এক দুই প্যারা অনুবাদ করে শেয়ারও করেছিলাম। পড়ার সময় জানতামও না যে এই বইটার রীতিমত একটা অনুসারী গোষ্ঠী তৈরি হয়ে আছে। তো বইটা পড়ার পরবর্তি সময়ে আমার নিজের চিন্তা এবং লেখার ক্ষেত্রে এই বইটার প্রভাব অস্বীকার করবার উপায় নাই। তবে মার্ক ফিশার শুধু পুঁজিবাদী বাস্তবতাবাদ সংক্রান্ত তার তত্ত্বের জন্যেই বিখ্যাত নন। ক্যাপিটালিস্ট রিয়ালিজম বইটা পড়ার পরেই আমার পরিচয় ঘটে জো কিং-এর সাথে, যিনি ইউনিভার্সিটি অফ আমস্টার্ডামের সংস্কৃতি বিশ্লেষণ বিভাগের একজন পিএইচডি ছাত্র এবং ফেসবুকের জনপ্রিয় "মার্ক ফিশার ডিপ্রেসিভ ঘোস্টপোস্টিং" নামক মিম পেইজটার এডমিন। তার মাধ্যমেই মার্ক ফিশারের মানসিক রোগের রাজনীতিকরণ সংক্রান্ত লেখালেখি ও প্রস্তাব সম্বন্ধে প্রথম জানতে পারি। এই পেজটার পোস্ট আমি প্রায়ই শেয়ার দেই। ফিশার মনে করতেন যে আমাদের সময়ে যেসব মানসিক রোগ (যেমনঃ ডিপ্রেশন) স্বাভাবিক ব্যাপারে পরিণত হয়েছে, তার পেছনে পুঁজিবাদের বড় ধরণের দায় রয়েছে। এবং তিনি এইসব রোগের নিখাদ মেডিকালাইজেশনের একজন সমালোচক ছিলেন। তিনি প্রস্তাব করেছেন মানসিক রোগের রাজনীতিকরণের। যেসব রোগের উৎস রাজনৈতিক, কেবল ঔষধ আর থেরাপির মাধ্যমে কেন তার সমাধান খুঁজি আমরা? রাজনৈতিক ব্যবস্থাটি টিকিয়ে রেখে, এই ব্যবস্থার ফলে জন্ম নেয়া মানসিক রোগকে স্বাভাবিক বানিয়ে ফেলে, তারপরে ডাক্তার ও ঔষধের পিছনে অর্থ খরচ করি আমরা। ফিশার এই কালচারের সমালোচক ছিলেন। এর আগে মার্ক ফিশারের কোন প্রবন্ধ বাঙলায় অনুবাদ হইছে কিনা জানিনা। সম্ভাবনা কম। মাহীন হক-কে ধন্যবাদ এই অনুবাদটি করার জন্যে। ফিশার খুব বেশি লিখেন নাই। অকালে বিদায় নিয়েছেন। তার সব লেখাই বাঙলায় অনুবাদ হওয়া উচিৎ।
"পর্যাপ্ত পরিমান ইতিহাস শেখার পরে আপনার সামনে দুইটা পথ খোলা থাকবে। হয় আপনাকে মার্ক্সিস্ট হতে হবে, নাইলে মিথ্যাবাদী"
ইজরায়েলের বর্তমান প্রধানমন্ত্রী কে? বেনিয়ামিন নেতানিয়াহু। একজন উগ্র ডানপন্থী নেতা। তার বিরুদ্ধে দুর্নীতির মামলা আছে। দুর্নীতির প্রমাণ আছে। কিন্তু সাংবিধানিক বাধ্যবাধকতার কারনে তার বিরুদ্ধে মামলা দায়ের করতেও লেগে গেছে ৪/৫ বছর। এবং অফিশিয়ালি মামলাটা শুরু হয়েছে মাত্র বছর খানেক হয়। এবং এই গত কয়েক বছরে যখনি তিনি দুর্নীতির দায়ে এবং রাজনৈতিক কারনে চাপের মধ্যে পড়েছেন, তখনি তিনি ফিলিস্তিনিদের উপর ঝাঁপিয়ে পড়ে উগ্র ডানপন্থী জায়নিস্টদের কাছে নিজের গুরুত্ব বাড়িয়েছেন। মানে উগ্র জাতীয়তাবাদ ও ইসলাম বিদ্বেষী বর্ণবাদ হইল তার আপন দুর্নীতি জায়েজ করার হাতিয়ার। গত মাস থেকে আদালতে তার বিরুদ্ধে সাক্ষ্য গ্রহণ শুরু হয়েছে। এবং আবারও ঝড়লো ফিলিস্তিনিদের রক্ত। আমার একটা দৃঢ় বিশ্বাস হলো যে ফিলিস্তিন সমস্যা অনেকটাই সমাধান হওয়ার পথে ছিল নব্বই দশকে। ইয়াসির আরাফাত আর আইজাক রবিন যখন ক্ষমতায় ছিলেন, তারা প্রায় শান্তি প্রতিষ্ঠা করেই ফেলেছিলেন। হ্যা, তাদের নেতৃত্ব পারফেক্ট কিছু ছিলনা। নানান ত্রুটি ও দুর্বলতা ছিল। কিন্তু আজকের পরিস্থিতির সাথে যদি তুলনা করেন, অন্তত এখনকার ইজরায়েলি ও ফিলিস্তিনি নেতাদের তুলনায় তারা তাদের জনগণের জন্যে বহুগুনে ভাল ছিলেন। উভয়েই ছিলেন নিজ নিজ জাতির অর্গানিক নেতা। উভয়েই ছিলেন রাজনৈতিকভাবে বামঘেসা। এবং আসলেই তারা চেষ্টা করেছিলেন শান্তি প্রতিষ্ঠার জন্যে। তারা সফল হইলে, আজকে হয়তো ফিলিস্তিনের জনগণের এই দুর্দশা থাকতোনা। কিন্তু উগ্র ডানপন্থীরা তা হইতে দিলনা। রবিনকে হত্যা করা হলো। নেতানিয়াহু এই হত্যাকান্ডের কিছুদিন আগে রবিনের নাম লেখা কফিন সহকারে মিছিল পর্যন্ত করেছেন। রবিনকে হত্যার উস্কানিটা কে বা কারা দিয়েছিল, বুঝেন। তারাই এখন ইজরায়েলের ক্ষমতায় আছে। আর ইয়াসির আরাফাত, যেই লোকটাকে শিশুকাল থেকে একজন নায়ক হিসাবে চিনতাম, তার শেষটা ছিল কী হৃদয়বিদারক! একদিকে মৃত্যুর আগে পর্যন্ত তাকে ইসরায়েলি আততায়ীদের হাত থেকে বেঁচে থাকার জন্যে লড়াই করতে হয়েছে, আরেকদিকে হামাস ও বিভিন্ন উগ্র ডানপন্থীদের নেতিবাচক প্রচারণায় তিনি ফিলিস্তিনের জনগণের কাছে অজনপ্রিয় হয়েছেন। শেষদিকে তিনি তেমন একটা প্রভাব রাখতে পারতেন না কোনকিছুতেই। ফিলিস্তিনের জনগণের জন্যে বাংলাদেশের মানুষের এখনো যতোটুকু আবেগ আছে, তা আর এখন আরবদেশগুলার মানুষের নাই। তারা ইজরায়েলকেই বরং প্রকাশ্যে বা অপ্রকাশ্যে বন্ধু হিসাবে গ্রহণ করেছে। বাস্তবতা হইল যে বাংলাদেশে এখন রোহিঙ্গাদের বিষয়ে যেই ধরণের বিদ্বেষ আছে, আরব দেশগুলাতে ফিলিস্তিনিদের অবস্থা তার চাইতে খুব ভাল নয়। তারা মধ্যপ্রাচ্যের রোহিঙ্গা। আগে তাদের যতোটুকু রাজনৈতিক কর্তাসত্তা ও এজেন্সি ছিল তা এখন বিলুপ্ত হয়ে গেছে। ফিলিস্তিনের জনগণের বর্তমান দুর্দশার পেছনে সবচাইতে বড় ভূমিকা রেখেছে উগ্রডানপন্থা। এই কথাটি যেন আমরা ভুলে না যাই।
এই পরিস্থিতি বাংলাদেশে আগে ছিলনা। অন্তত নব্বইয়ের স্বৈরাচার বিরোধী আন্দোলন পর্যন্ত বাংলাদেশের গণআন্দোলনে কবিতার পঙক্তি ব্যবহার ও কবিতা আবৃত্তির বড় ধরণের ভূমিকা ছিল। রাজপথে আবৃত্তির গুরুত্ব বক্তৃতার চাইতে খুব কম ছিলনা, ক্ষেত্র বিশেষে বেশিই ছিল। এইগুলা অবশ্য পড়েছি ও শুনেছি। এখনো কবিতার পঙক্তি লাগে আমাদের। কিন্তু পুরাতন কবিতা ধার করতে হয়। নতুন কবিতা পাওয়া যায় না। কেননা নব্বই দশক থেকে বাংলাদেশের কবিরা "আর্ট ফর আর্ট সেইক" ধরণের মতাদর্শ এবং কবিতার ডিপলিটিসাইজেশনের প্রক্রিয়াটা প্রবলভাবে শুরু করেছিল। ফলশ্রুতিতে কাব্য জিনিসটা বাংলাদেশের রাজনৈতিক ময়দানে অনেকটাই গুরুত্বহীন হয়ে গেছে। আমি একসসময় এমনো ভাবছিলাম যে কবিতা জিনিসটাই হয়তো সামাজিক-রাজনৈতিক বলয়ে গুরুত্ব হারিয়ে ফেলছে। কিন্তু আসলে তা না। বরং এখনো কবিতার গুরুত্ব আছে দুনিয়াতে আন্দোলন সংগ্রামে বেশ ভালভাবেই। সবকিছু মনে রাখা হবে - এই বাক্যটা যেমন সাম্প্রতিক সময়ে সারা দুনিয়ার আন্দোলন সংগ্রামে জনপ্রিয় হয়েছে। আমস্টার্ডামের সবচাইতে বড় বামপন্থী যে ছাত্র রাজনৈতিক ধারাটি আছে বর্তমানে, আমি প্রায়ই তাদের বিভিন্ন সমাবেশে যাই। সাম্প্রতিক বছরগুলাতে প্রতিটা সমাবেশ শুরু হয়েছে একজন কবি নেতার স্বরচিত কবিতা আবৃত্তির মধ্য দিয়ে। আর মিয়ানমারের শহীদ কবিদের জানাই বিপ্লবী শুভেচ্ছা। শহিদ কে জা উইন, লাল সালাম! শহিদ মাইন্ট মাইন্ট জিন, লাল সালাম! শহিদ খেট থি, লাল সালাম! রেড স্যালুট টু ফিলিস্তিন রেড স্যালুট টু মায়ানমার রেড স্যালুট টু পোয়েটস রেড স্যালুট টু কমরেডস!
ফেমিনিজম নয়, পরিবার প্রথা ধ্বংস করেছে নিওলিবারালিজম পুরাতন পরিবার প্রথা নারীবাদ ধ্বংস করেছে, এইটা হইল বাংলাদেশের এন্টিফেমিনিস্টদের আরেকটা বিভ্রান্তি (ও প্রোপাগান্ডা)। বাস্তবতা হইল যে পুরাতন পরিবার প্রথা ধ্বংস করেছে নিওলিবারালিজম, যা ক্যাপিটালিজমের বর্তমান রূপ। এই বিশ্ব ব্যবস্থার সূত্রপাত ধরা হয় ১৯৭১ সালকে, আর এর বিজয় ধরা হয় নব্বই দশকের শুরুর ভাগটাকে। পুঁজিবাদ শুরু থেকেই কোন নারীবান্ধব ব্যাপার ছিলনা। ইন্ডাস্ট্রিয়াল ক্যাপিটালিজমের বিকাশ ঘটেছে নারীদেরকে ভোটের অধিকার না দিয়ে, প্রাপ্য মজুরি না দিয়ে। এবং ভোটের অধিকার, মজুরির অধিকার ইত্যাদির জন্যেই নারীবাদের জন্ম হয়েছিল আধুনিক যুগে। এইসব কারনেই ফার্স্ট ওয়েভ ফেমিনিজম চরিত্রের দিক থেকে ছিল বহুলাংশেই বামপন্থী। পাশ্চাত্যের কতিপয় সার্বভৌম রাষ্ট্রের জাতীয়তাবাদী উন্নয়ন ও বিকাশের মডেলের সাথে সাযুজ্যপূর্ণ ইন্ডাস্ট্রিয়াল ক্যাপিটালিজমের প্রথম যুগটার সমাপ্তি ঘটে প্রথম ও দ্বিতীয় বিশ্বযুদ্ধের মধ্য দিয়ে। এই সময়ই পাশ্চাত্যের নারীরা প্রথম গণহারে কারখানায় কাজ করা শুরু করেন। কারন, কোটি কোটি পুরুষ তখন ছিল যুদ্ধের ফ্রন্টে। কারখানা চালাবার জন্যে যথেষ্ট পুরুষ ছিলনা। যুদ্ধের পরে অবশ্য এই শ্রমজীবী নারীদের বড় অংশই আবার ঘরে ফিরেছিল। কারন ঐ সময়টা ছিল মার্কিন যুক্তরাষ্ট্রের নেতৃত্বে বিশ্ব পুঁজিবাদী অর্থনীতির ঘুরে দাঁড়াবার সময়। আন্তোনিয় গ্রামসি যাকে ফোর্ডিও যুগ হিসাবে চিহ্নিত করেছিলেন, এই সময় তা একটা বিশ্ব ব্যবস্থায় পরিণত হয়েছিল। অর্থাৎ, এইটা ছিল এসেম্বলি লাইন নির্ভর কারখানার বিকাশের যুগ। সোভিয়েত ইউনিয়নের সাথে ক্যাপিটালিস্ট দুনিয়ার প্রতিযোগিতার কারনে ওয়েল ফেয়ার রাষ্ট্রের যুগ। একজন পুরুষ তখন কারখানায় কাজ করে একাই বড় একটা পরিবারের ভরণ-পোষণ করতে পারতেন। তাদের পার্মানেন্ট চাকরি ছিল, ছিল ট্রেড ইউনিয়ন। তাদের রিটায়ারমেন্ট প্লান ছিল, ছিল পেনশনের নিশ্চয়তা। এইটাই সেই সময়, যখন অনেক বাচ্চার জন্ম হয়েছে। বাচ্চাদের এই বুমের কারনেই এই সময়টার আরেক নাম বেবি বুমারদের জন্মের যুগ। যদিও এই ব্যাপারগুলা পাশ্চাত্যেই বেশি স্পষ্ট ছিল, কিন্তু আমাদের ইতিহাসেও এর নজির পাওয়া যাবে। আমাদের দেশেও ঐ সময়টায় শ্রমজীবী এবং চাকুরিজীবী মানুষের জীবনে নিশ্চয়তা অনেক বেশি ছিল। আমার দাদা গ্রামের কৃষক জীবন ছেড়ে ঢাকায় এসে চতুর্থ শ্রেণীর সরকারী চাকরি করেছেন। ঢাকায় সরকারি বাসভবনে থেকে সংসার করেছেন, চার চারটা সন্তান বড় করেছেন। রিটায়ারমেন্টের আগেই ঢাকায় জমিজমা করেছেন। এখনকার দিনের মতো, বিসিএস ক্যাডার হওয়ার দৌড়ে থাকতে হইতনা মানুষকে তখন মিনিমাম একটা নিশ্চয়তার জীবন কাটিয়ে দেবার জন্যে। কিন্তু ঐ সময়ে জন্ম নেয়া শিশুরা, যাদেরকে আমরা "বুমার" বলি, তারাই এখনো দুনিয়ার নেতৃত্বে আছে। এবং তারা যেই দুনিয়ার নেতৃত্ব দেয় তা একটা নিওলিবারাল দুনিয়া। এই দুনিয়ার সিস্টেমের আরেক নাম পোস্ট-ফোর্ডিজম। এই বিশ্বব্যবস্থার উদ্দেশ্য হইল মানুষের জীবনের সব নিশ্চয়তা ধ্বংস করে দেয়া। শ্রমজীবী মানুষতো বটেই, উচ্চশিক্ষিত এবং বিশেষজ্ঞ মানুষদেরকেও প্রেকারিয়াস জীবন যাপন করতে বাধ্য করা। এই বিশ্ব ব্যবস্থায় প্রত্যেকে একেকজন ইন্ডিভিজুয়াল, যারা সমাজের অন্যদের সাথে প্রতিযোগিতায় রত আছেন। এই দুনিয়া চলে খানিকটা "সার্ভাইবাল অফ দা ফিটেস্ট" ধরণের আইডিওলজির মাধ্যমে। প্রতিযোগিতায় জিতলে আপনি রাজা, হেরে গেলে আপনে একটা ব্যর্থ অপদার্থ। সিস্টেমের দোষ দিতে পারবেন না। আপনি যে একটা মিনিমাম মানুষের জীবন পার করতে পারতাছেন না, তাও আপনের দোষ, এমনটাই শেখানো হয়। নিওলিবারাল বিশ্বব্যবস্থায় খুব কম পুরুষের পক্ষেই সম্ভব একা সংসার চালানো। এই সময়টাতেই শ্রমজীবী ও কর্মজীবী নারীর সংখ্যা সারা দুনিয়াতে বৃদ্ধি পেয়েছে। নারীবাদ এই সময়ে নারীদের জন্যে একটি ব্লেসিং হয়েছে। কেনোনা মতাদর্শিক গাইডলাইন ছাড়া এই পরিস্থিতিতে তারা নিজেদের বিকাশ ঘটাইতে পারতো না। পুরাতন পেট্রিয়ার্কি আর নতুন ক্যাপিটালিস্ট নিও লিবারালিজমের গেড়াকলের মধ্যে তাদের নিজেদের কর্তাসত্তা গড়তে হয়েছে/হচ্ছে। ছেলেদের ইগো দিয়েতো আর পেটের ভাত জোটেনা মেয়েদের, মান সম্মান নিয়ে সমাজে বেঁচে থাকাও হয় না। মেয়েরা যে সবসময় পুরুষদের সাথে সমানতালে ঘরের বাইরে কাজ করতে চায় তা তো না। যদি তা হইত, তাইলে প্রেগনেন্সির ছুটিছাটা নিয়েও তাদের আন্দোলন করতে দেখা যাইতোনা। পাশ্চাত্যেও বহু উচ্চ শিক্ষিত, ক্যারিয়ারে সাক্সেসফুল ও ফেমিনিস্ট নারী আছেন যারা হাতে পয়সা জমার পর অন্তত বাচ্চা জন্ম দেয়া ও বড় করার জন্যে চাকরি ছেড়ে দেন। পার্মানেন্টলি না হইলেও টেম্পোরারি সময়ের জন্যে হইলেও তারা ঘরে সময় দিতে চান। কারন বাচ্চা বড় করা একটা প্রায় ফুলটাইম জব। এরপর আবার সেই বাচ্চাদের ফিউচারের জন্যেই চাকরিতে ফিরতে হয়। আসলে কে নিজের টাকায় চলতে চায়, কে জামাইর টাকায়, এইগুলা অনেক কমপ্লেক্স ব্যাপার। এসব নিয়ে উরাধুরা জাজমেন্ট দেখাইয়েন না, আপনি যেই পক্ষেরই হন না কেন। ছেলেদের উচিৎ নারীবাদ পড়া ও বোঝার চেষ্টা করা। নারীদের কমরেড ভাবতে শেখা। নাইলে শয়তানের চ্যালা রোনাল্ড রেগান ও মার্গারেট থ্যাচারদের প্রতিষ্ঠিত এই নিও লিবারাল বিশ্বব্যবস্থা আরো দীর্ঘায়িত হবে। বাংলাদেশের নারীবাদীদের মধ্যেও ম্যাচিউরিটির অভাব আছে। তারাও বেহুদা ছেলেদেরকে ডেমোনাইজ করেন অনেকে। এইগুলা যে ফেমিনিজমের নামে কতোটা মান্ধাতা আমলের প্রতিক্রিয়াশীলতা, সেইটা অনেক তথাকথিত ফেমিনিস্ট বুঝতে পারেন না। এইটা আমাদের সমাজের বড় সমস্যা। আমরা নারীবাদ, ইসলাম ইত্যাদি নানান মতাদর্শকে নিজেদের স্বার্থ, সুবিধা, প্রেজুডিস ইত্যাদির সাথে খাপ খাইয়ে বুঝি বা শিখি। এই কারনেই, আমাদের দেশীয় নারীবাদীদেরও উচিৎ নারীবাদ জিনিসটা ঠিকঠাক পড়া ও বোঝা। বিশেষ করে, আমরা এখন যেই সময়ে প্রবেশ করেছি তখন নারীবাদ আসলে কেবলি নারীদের নিয়ে চিন্তিত নাই। বরং নারীবাদ এখন পাশ্চাত্যের সাদা পুরুষ শাসিত দুনিয়ায় জুলুমের শিকার সবার অধিকারের পক্ষেই কথা বলে। নারীবাদ বিগত কয়েক দশকে এমন গুরুত্বপূর্ণ দার্শনিক চিন্তার হাজির ঘটাইতে পারছে, যা থেকে আমরা সবাই উপকৃত হইতে পারি। নারীবাদ মানে পুরুষদের নিয়ে ধাতবাদী বিভিন্ন ধারণার প্রচার ও তাদের বিরুদ্ধে ঘৃণা প্রচার নয়। কিন্তু আমাদের কিছু দেশী নারীবাদী তাদের ব্যক্তিগত ঘৃণাকেই নারীবাদ হিসাবে প্রচার করার কারনে অনেকের কাছে নারীবাদ জিনিসটা পুরুষ বিদ্বেষ মনে হয় আজকাল। এবং পুরুষদের ধাত নিয়ে এইরকম বাজে চিন্তাভাবনা প্রচারের কারনেই যৌতুক, ধর্ষণ ইত্যাদির মিথ্যা মামলার মাধ্যমে ছেলেদের উপর জুলুমের ঘটনা বাংলাদেশে একটি স্বাভাবিক ব্যাপারে পরিণত হয়েছে। এই পরিস্থিতির পরিবর্তনে বাংলাদেশের প্রগ্রসর নারীবাদীদের গুরুত্বপূর্ণ ভূমিকা রাখতে হবে।
শুনতে যত খারাপই লাগুক বাস্তবতা হচ্ছে নুসরাত ফারিয়া, জয়া হাসান, চঞ্চল চৌধুরির পোস্টে যারা ইসলাম নিয়ে কমেন্ট করে এদেরকে আইডিওলজিকালি ইসলামিস্ট ভাবাটা আমার মতে ভুল। এরা বেসিক্যালি আমাদের এলাকায় যেটা বলে "ফগা" প্রকৃতির, মানে বলদ ছাগল টাইপ আর কি। এদের এই কমেন্টগুলা নন-কমিটাল টাইপ, তাই ইন্ডিভিজুয়ালি এইগুলারে নিয়া হাউ কাউ করা টাইম নষ্ট। তর্কের খাতিরে সোশ্যাল জাস্টিস ওয়ারিওরগিরি কইরা আপনি এই বেসিক সত্যটা অস্বীকার করতে পারেন এবং তাদের উপর একটা আনওয়ারেন্টেড এজেন্সি চাপায় দিতে পারেন, কিন্তু বাস্তবতা তাতে বদলাবে না। যেটা গুরুত্বপূর্ণ প্রশ্ন সেটা হচ্ছে বাংলাদেশের ইন জেনারেল মানুষ মফিজ বা আবুল টাইপের কেন। বাংলাদেশের মানুষের মফিজ হওয়াটা আমি দোষ হিসাবে দেখি না, বরং আমার এইটাকে বাংলাদেশের মানুষের সাথে হওয়া সবচেয়ে বড় অন্যায় হিসাবেই বুঝি। হিউম্যান ব্রেইনের মত এইরকম একটা বায়োলজিকাল মিরাকল তারা ব্যবহারের সুযোগ পায় নাই, এইটা তাদের প্রতি ঘটা শতাব্দিব্যাপী ধরে চলা শোষণ বঞ্চনারই সিম্পটম্যাটিক প্রকাশ। বাংলার জনগণের এই আবুল-বাবুল থেকে যাওয়ার সমাজতত্ত্ব খুজতে গেলে জিওগ্রাফিকাল স্ট্রাকচারাল বায়োলজিকাল পলিটিকাল হিস্টোরিকাল সব আলোচনাই আসবে, ইসলামিস্ট আইডিওলজি সেখানে একটা সাব হেডিং হিসাবে থাকবে, সাথে অন্যান্য কন্ট্রিউবিউটরি ফ্যাক্টরও থাকবে। এখন এই আবুল বাবুল হওয়ার কথাটা শুনতে খারাপ দেখায় দেইখা একদম পালপেবল ফেনোমেনাকে যদি অস্বীকার কইরা বসেন তাহলে ওই বিভিন্ন ওঁছা তর্কেই ঘুরপাক খাওয়া লাগবে। - নাম প্রচারে অনিচ্ছুক লেখক
একটা সময় খালেদা জিয়া আর শেখ হাসিনার মধ্যে কে কার চাইতে ভাল বা শ্রেষ্ঠ, তা নিয়ে অনেক তর্ক হইতো। নানান দ্বিপাক্ষিক কাদা ছোড়াছুড়ি চলতো। এসব তর্ক ও কাদা ছোড়াছুড়ির সাথে সমান গতিতে চলতো তাদের নিজ নিজ রাজনৈতিক পক্ষের মধ্যকার প্রতিদ্বন্দ্বিতা। কিন্তু শূন্য দশকের শুরুর দিকেই বিএনপির উগ্র জাতীয়তাবাদীদের হঠকারী রাজনীতির কারনে খালেদা জিয়া ক্ষমতার দ্বন্দ্বে হারতে শুরু করেছিলেন। আর বিএনপির এই মান্ধাতা আমলের রাজনীতিতে অভ্যস্ত ও মাথামোটা কিসিমের হঠকারী লোকজনদের ইডিয়টিক রাজনৈতিক সিদ্ধান্তে তের সালের ক্ষমতার দ্বন্দ্বে আওয়ামী লীগের বিজয়টা সহজ ও নিশ্চিত হয়ে গিয়েছিল। তবে, দিনশেষে, খালেদা জিয়াই জিতেছেন। শেখ হাসিনা পরিণত হয়েছেন বাংলাদেশের ইতিহাসের সবচাইতে জঘন্য, বর্বর, সাইকোপ্যাথিক স্বৈরাচারে। জালেম শাসক হিসাবে বাংলাদেশের ইতিহাসে তার অবস্থান ইতিমধ্যেই আইয়ুব, ইয়াহিয়াদের কাতারে চলে গেছে। অন্যদিকে পরাজিত খালেদা জিয়া পরিণত হয়েছেন একজন মজলুম নেতায়। শেখ হাসিনা এতো ক্ষমতা নিয়েও আজকাল এতো ভয়ের মধ্যে থাকেন, যা বিশেষভাবে লক্ষ্যণীয়। গাছ থেকে একটা পাতা খসে পড়লেও তিনি ও তার সাঙ্গপাঙ্গরা আঁতকে ওঠেন। যেই মহিলাটির শিক্ষাগত যোগ্যতা নিয়ে শেখ হাসিনা সারা জীবন খোটা দিয়েছেন, তাকে এই মুমূর্ষ অবস্থায় চিকিৎসার জন্যে দেশের বাইরে যাইতে দেয়ার কথা চিন্তা করলেও তিনি আতঙ্কে ভোগেন। চিকিৎসা না করতে দিলে কী? খালেদা জিয়া দেশের মাটিতে বিনা চিকিৎসায় মারা গেলে শহীদের মর্যাদায় মরবেন। কিন্তু শেখ হাসিনার কী হবে? প্রজন্মের পর প্রজন্ম তাকে লানত দেবে।
সকাল সকাল দেখি সঙ্গীত শিল্পী আসিফ আকবর আসাবিয়াত সংক্রান্ত হাদিস নিয়ে স্ট্যাটাস দিয়ে চঞ্চল চৌধুরীর সাথে হওয়া সাম্প্রদায়িক বেয়াদবির জবাব দিয়েছেন। সাম্প্রদায়িকতা ঠেকাবার আহবান জানিয়েছেন। এই নিয়ে হয়তো তর্ক হবে। একজনকে দেখলাম জবাব দিয়েছেন যে আসাবিয়াত মানে সাম্প্রদায়িকতা না, বরং জাতীয়তাবাদ। আসলে দুইটাই হইতে পারে। আগের আমলে ট্রাইবালিজমের ক্ষেত্রে শব্দটা ব্যবহৃত হইত। আর খালদুনের ধারায় চিন্তা করলে আরো গভীর সমাজ বৈজ্ঞানিক ব্যাখ্যাও দাঁড় করানো যায়। তবে, আসাবিয়াত ধারণার অর্থ নিয়ে এখন আলাপ করতে চাচ্ছিনা। আমি কোরান, হাদিসের ব্যাখ্যা করতে গেলে আজকাল অনেকে বলেন যে এইগুলা নাকি খালি মোল্লাদের কাজ। আমি অনধিকার চর্চা করছি। এদের ধারণা, এখনো এসব ব্যাখ্যার ব্যাপারগুলা তাদের নিয়ন্ত্রনে আছে। আরে, আমি তো কিচ্ছু না। বা আমার সমমনা লেখক যারা আছেন, তাদেরই বা কতোটুকু প্রভাব আছে সমাজে? এখনতো বাংলাদেশের শিল্পী সমাজই নিয়ে নিচ্ছে ইসলামের উপরে নিয়ন্ত্রন। সামনে খেটে খাওয়া মানুষেরা নেবে। যাদের উপর আপনারা এতোদিন উরাধুরা হালাল হারামের ফতোয়া দিয়েছেন, যাদের বিরুদ্ধে ঘৃণা বিদ্বেষ ছড়িয়েছেন, যাদের জীবন জীবিকাকে হারাম ঘোষণা করে মানসিক নির্যাতন চালিয়েছেন; তারাই আপনাদের হাত থেকে ইসলাম ব্যাখ্যার অথরিটিটা নিয়ে নিচ্ছে/নেবে। এরাই করবে হেফাজত - ইসলামের। কারন একবিংশ শতকে ইসলামের ব্যাখ্যা বা হেফাজত করার যোগ্যতা ও প্রাজ্ঞতা আপনাদের মধ্যে দেখা যাচ্ছেনা। সামাজিক ফেতনা ও সাম্প্রদায়িকতা বাড়িয়ে তোলার কাজেই আপনাদের ব্যস্ত দেখা যায়। ফলে, দায়িত্বতো জনগণকেই নিতে হবে। ডু ইউ ফিল ইন চার্জ কাঠমোল্লা ব্রাদার? ডু ইউ স্টিল ফিল ইন চার্জ?
রকমারি থেকে মদিনা কিনুন। আর যারা বইটা কিনেছেন, তারা রিভিউ লিখতে পারেন।
চঞ্চল চৌধুরীর মা'র কপালের সিঁদুর দেখে যারা সাম্প্রদায়িকতা ছড়ায়, তাদের সমালোচনা করুন। কিন্তু, পাশাপাশি রকমারির প্রধান মাহমুদুল হাসান সোহাগের দাড়ি টুপি টার্গেট করে যারা সাম্প্রদায়িকতা ছড়াচ্ছে, তাদের ব্যাপারে চুপ থাইকেন না।
নারীবাদবিদ্বেষ বর্তমান বাংলাদেশে একটি উল্লেখযোগ্য ফেনোমেনা। গত কিছুদিনে খেয়াল করে দেখলাম যে এমন একটা এন্টিফেমিনিস্ট তরুণ গোষ্ঠী বাংলাদেশে তৈরি হয়েছে যারা বিশ্বাস করে যে তাদের সিঙ্গেলহুডের পেছনে, মানে তারা যে এখনো সংসার করতে পারতাছেনা তার পেছনে কারন হইল ফেমিনিজম। এই তরুণেরা সুস্পষ্ট বিভ্রান্তির মধ্যে আছে। আদতে তাদেরকে এই ধরণের জীবন যাপন করতে বাধ্য করছে ফেমিনিজম না, বরং ক্যাপিটালিজম। এই তরুণদের একাকিত্ব, প্রেকারিয়াস জীবন, সময় মতো সংসার না করতে পারা; এই পরিস্থিতি প্রতিনিয়ত উৎপাদন করে ক্যাপিটালিজম। ফেমিনিজম না। ফেমিনিজম বরং এই পরিস্থিতিতে নারীদের আপন কর্তাসত্তা অর্জনে উৎসাহিত করে, যেন তারা এই পুঁজিবাদী দুনিয়ায় অন্তত স্বাধীন ও স্বাবলম্বী হয়ে খেয়ে পরে বাঁচতে পারে। এই কারনেই এই পরিস্থিতি থেকে বের হওয়ার জন্যে ছেলেদেরও উচিৎ ফেমিনিজম থেকে শেখার চেষ্টা করা। কিন্তু, যা হয় আর কী। উগ্রডানপন্থীরা সবসময় মানুষকে ভুল শত্রুর বিরুদ্ধে ব্যস্ত রাখে। যেমন, ইউরোপে প্রেকারিয়াস জীবন যাপন করা বেকার ও সিঙ্গেল তরুণদেরকে উগ্রডানপন্থীরা শেখায় যে তাদের এই অবস্থার জন্যে দায়ী হলো ইমিগ্রেন্ট ও মুসলমানরা (অবশ্য ফেমিনিজমকেও দায়ী করে অনেকে)। বাংলাদেশে তেমনি উগ্র ডানপন্থীদের একটা অংশ তরুণদেরকে শেখায় যে তাদের অবস্থার জন্যে দায়ী হলো ফেমিনিস্টরা। এসব প্রোপাগান্ডায় বিশ্বাস করে এই তরুণরা একধরণের ফলস কনসাসনেস বা মিথ্যা চেতনা লাভ করে। যার কারনে তাদের অবস্থারও কোন উন্নতি ঘটেনা।
যে পুলিশের জন্যে শ্রমিকের বুকে গুলি চালানো স্বাভাবিক ঘটনা, সেই পুলিশ দেশের মানুষের নিরাপত্তা প্রদানকারী বাহিনী নয়। এই পুলিশ বহু আগেই একটা হানাদার বাহিনীতে পরিণত হয়েছে। এই পুলিশ হলো ফেরাউনের বরকন্দাজ, যাদের কাজ বাংলাদেশীদের গোলাম বানিয়ে রাখা, তাদের উপর জুলুম করা। আইন রক্ষার নামে সন্ত্রাস ও খুন খারাবি করা যেই পুলিশের প্রাত্যহিক কাজ, সেই পুলিশ নিঃসন্দেহে দাজ্জালের সৈনিক। এই দাজ্জালের সৈনিকদের পরাজিত করতে হবে।
বাংলাদেশে সাম্প্রতিক সময়ে এমন কয়েকজন তরুণ লেখকের আবির্ভাব ঘটেছে যারা কনসেপচুয়াল থিংকিং ও নান্দনিক উপস্থাপনের দিক থেকে ইতিমধ্যেই যথেষ্ট পরিণত। এদের মধ্যে আরিফ রহমান অন্যতম একজন। তার লেখা আমি নিয়মিত পড়ি। আজকে তার জন্মদিন। শুভেচ্ছা জানাবার পাশাপাশি তার লেখালেখির লম্বা ক্যারিয়ার কামনা করি।
মুফতি হারুন ইজহার হেফাজতে ইসলামের অপেক্ষাকৃত ইয়ং নেতা। আমি তার লেখা মাঝেমাঝে পড়তাম। একবার তাকে ফেসবুকে পাবলিক তর্কের আহবান জানাইছিলাম। তিনি সারা দেন নাই। অবশ্য তার ধারার ইসলামপন্থী নেতারা আমার সাথে সরাসরি তর্ক এমনিতেই এড়াইয়া চলেন। তিনি হেফাজতে ইসলামের মানহাজি গ্রুপের নেতা। মানহজি মানে সালাফি নাম না নিয়েই যারা সালাফিদের কাছাকাছি বিভিন্ন মতাদর্শ প্রচার করেন আর কী। বাংলাদেশের সালাফি ও নিউ এথিস্টদের সাথে আমার মতাদর্শিক লড়াই আছে। এইটা আমি বহু বছর ধরে চালাচ্ছি। হারুন ইজহার ও তার সমমনাদের সাথেও এই লড়াইটা করতে হবে। এবং হয়তো আগের চাইতে অনেক সিরিয়াসলিই করতে হবে এই লড়াই। কেনোনা, তার পূর্বসুরীরা এবং হেফাজতে ইসলামের বর্তমান সিনিয়র নেতারা হলেন অনেকটাই আমাদের দেশীয় ক্লাসিকাল ধারার কওমি নেতা। কিন্তু হারুন ইজহারের চিন্তা ভাবনা, লেখার স্টাইল অনেক বেশি আধুনিক ও পপুলিস্ট ধারার। উনি খুব সম্ভবত এই সময়কার ডানপন্থী ও পপুলিস্ট ধারার লেখকদের থেকে এই ব্যাপারগুলা ভালই আয়ত্ত করেছেন। তিনি প্রায়ই প্রচার করেন যে আওয়ামী লীগ সরকার তাদের প্রধান শত্রু না। প্রধান শত্রু হইল বাম প্রগতিশীল কালচারাল ফ্রন্ট। মানে, বাংলাদেশের সরকারপন্থী বামদের একাংশ যেমন ফ্যাসিবাদের বদলে মৌলবাদের সাথে লড়াইকে প্রধান দ্বন্দ্ব বলে প্রচার করে, তিনিও তেমন ইসলামপন্থীদের প্রধান লড়াইটা নির্ধারন করে দিতে চান আদর্শিক সেকুলারিস্টদের বিরুদ্ধে। অর্থাৎ সেই পুরাতন সেকুলারিস্ট বনাম ইসলামপন্থী দ্বন্দ্বকেই পুনরুৎপাদন করেন তিনি। সব মিলিয়ে, ওনাকে বুদ্ধিবৃত্তিকভাবে মোকাবেলা করাটা আমি খুবি জরুরি কাজ মনে করি। কিন্তু এখন যে তাকে শুধু গ্রেফতারই করা হইছে তা না, বরং তার বইগুলাও রকমারি থেকে তুলে নেয়া হইছে। তার অনুসারীদের মধ্যে যদি র‍্যাডিকালিজম থাকে, এরফলে কী তা বাড়বে, না কমবে? আর যেই বইগুলার বিক্রি বন্ধ করা হইল, তা কেন হইল? কী ছিল ঐ বইগুলাতে? সবগুলা বই কি একি কারনে ব্যান করা হয়েছে রকমারি থেকে? উরাধুরা বই বিক্রি বন্ধ, ব্যান - এইসবের বিরুদ্ধে প্রতিবাদ জানাই। নাস্তিক, ইসলামপন্থী সবার স্বাধীনভাবে লেখা ও বই বিক্রির স্পেস চাই। বুদ্ধিবৃত্তিক তর্ক চাই। খুন খারাবি ও বই ব্যান চাই না।
অভিজিৎ নামে বাংলাদেশে একজন লেখক ছিলেন। আমাদের একজন সহব্লগার ছিলেন তিনি। তার সাথে আমার তর্ক বিতর্ক হইতো। আরো অনেক তর্ক বিতর্কের ইচ্ছা ছিল। কিন্তু তাকে মেরে ফেলা হলো। তারপর অভিজিতের বই প্রকাশকদের উপর হামলা করা হলো, খুন করা হলো, দেশ থেকে খেদানো হইল। তার বই বিক্রির জায়গাগুলা সংকোচিত করা হইল। পারলেন না, আপনারা পারলেন না তাকে বুদ্ধিবৃত্তিকভাবে মোকাবেলা করতে। আমরা যারা তার সাথে বুদ্ধিবৃত্তিক তর্ক করতাম, আমাদেরকেও দিলেন না বুদ্ধিবৃত্তিকভাবে মোকাবেলা করতে। তার কিছু মত আমি পাল্টাইতে পারতাম। আমাকে সেই সুযোগ দেয়া হয় নাই। দাজ্জালের ইসলামপন্থী সৈনিকরা এখন তার খুনিদের হিরো বলে প্রচারণা চালায়। অভিজিতের নাম আজকে একটা ট্যাবু। এই ট্যাবু নামটা উচ্চারণ করলে বহু সুশীল ইসলামপন্থীর ফ্যাসিস্ট দাঁতগুলা বাইর হয়ে যায়। আহ, কতোটা বেইনসাফি। আহ, কী জুলুম। সব আমরা মনে রেখেছি। সবকিছু মনে রাখা হবে। প্রয়োজনে প্রজন্মান্তরে মনে রাখা হবে।
রকমারির মালিক পক্ষকে আহবান জানাই সেখানে অভিজিৎ রায়ের বই বিক্রির ব্যবস্থা করার জন্যে। তারা যদি তা না করে, তাহলে অবশ্য তাদের বিরুদ্ধে নিন্দা ছাড়া আর কিছু জানাবোনা। এবং এখন রকমারির বিরুদ্ধে যে ধরণের ফ্যাসিবাদী প্রোপাগান্ডা চলছে, তার বিরুদ্ধেও সমালোচনা এবং প্রতিরোধ জারি রাখবো। রকমারির বিরুদ্ধে ফ্যাসিবাদী তৎপরতার ক্ষেত্রে কোন ছাড় নাই। এসব প্রতিহত করা হবে। (আপনি রকমারির মালিকপক্ষের কেউ না হলে, বা তাদের কর্মচারি না হলে, তাদের হয়ে জবাব না দিলে ভাল হয়। আপনার নিজের কথা বলার থাকলে বলুন। তাদের হয়ে জবাব দিয়ে বেহুদা আমার সময় নষ্ট করবেন না) বিঃদ্রঃ এই পোস্টে হা হা রিয়েক্ট দিলে ব্লক করা হবে।
যে ইতিহাস লেখক তার বর্ণনার মধ্যে বড় ও ছোট ঘটনাগুলার মধ্যে কোন পার্থক্য করেন না, তিনি সেই সত্যটাই প্রচার করেন যেঃ যা কিছু আজতক ঘটেছে তার কোন কিছুই ইতিহাসের কাছে নিখোঁজ থাকতে পারেনা। তবে, অবশ্যই শুধুমাত্র একটি পুনরুত্থিত মানব সমাজকেই তার অতীতের পুরো দৃশ্যটা দেখানো হয়। অর্থাৎ, শুধুমাত্র একটি নাজাতপ্রাপ্ত মানব সমাজের কাছেই তার অতীতের প্রতিটা মুহূর্ত উদ্ধৃতিতে পরিণত হয়। যে মুহূর্তেগুলাতে সে জীবিত ছিল, তার প্রতিটা মুহূর্তই পরিণত হয় সেই দিনটিতে, যেই দিনটির অপর নাম - ইয়াওম আদ দ্বীন।* - ওয়াল্টার বেনিয়ামিন, ইতিহাসের ধারণা প্রসঙ্গে * (শেষ) বিচারের দিন।
মেনুফেকচারিং জঙ্গিবাদ স্ক্রিনশটের লেখাটা যেই সময়ে লিখছিলাম তখনো ঐ বাসের কঙ্কালটা ছিল পল্টনে। ঠিক কমিউনিস্ট পার্টির অফিসের উলটা দিকে। হেফাজতের ৫ মের সমাবেশের সময় পল্টনে অনেক ধ্বংযজ্ঞ চলেছিল। কমিউনিস্ট পার্টির অফিসে বোমাও মারা হয়েছিল। নিচতলার বেসমেন্টে ছাত্র ইউনিয়নের একটা অর্কাইভও ধ্বংস হয়ে গিয়েছিল যতোদূর মনে পড়ে। এসব ধ্বংসের চিহ্ন বেশিদিন থাকে নাই। কিন্তু রাস্তায় ঐ পোড়া বাসটা রয়ে গিয়েছিল। অন্তত এই লেখাটা লেখার সময় পর্যন্ত সরায় নাই। মানে অন্তত টানা তিন সপ্তাহ পর্যন্ত ছিল বাসটা। কবে সরাইসে তা মনে নাই। পোড়া বাসটার কারনে ট্রাফিক জ্যাম বাড়তাছিল। জনভোগান্তি হইতাছিল। তাও বাসের কঙ্কালটা ছিল, ঠিক রাস্তার মাঝখানে। সরকার সরায় নাই। রেখে দিছিল একটা নিদর্শন, একটা চিহ্ন হিসাবে। কীসের চিহ্ন? জঙ্গিবাদের। চিহ্নটা নিশ্চয় ঢাকার সকল নাগরিকের জন্যেই ছিল। কিন্তু, ঠিক কমিউনিস্ট পার্টির অফিসের বিপরীতে থাকায়, তাদের সামনে তা বিশেষভাবে হাজির ছিল। একটা রিমাইন্ডার হিসাবে। ক্ষত হিসাবে। ফোবিয়ার উৎস হিসাবে। বাংলাদেশে জঙ্গিবাদের সমস্যা আছে। কিন্তু আরো বড় সমস্যা হইল জঙ্গিবাদের চিহ্ন সংক্রান্ত সমস্যা। মানে প্রকৃত জঙ্গিবাদের চাইতে বরং দাড়ি, টুপিকে জঙ্গিবাদের মেটোনিমি ভেবে আঁতকে ওঠার সমস্যা। এই কারনেই দাড়ি, টুপি, পাঞ্জাবিওয়ালা শ্রমিক লীগ নেতার চাপাতি হাতে দৌড়ানোর ছবি পোস্ট করে হেফাজতে ইসলামের জঙ্গিবাদী কর্মী বলে প্রচার করা যায় সহজেই (সম্প্রতি মদি বিরোধী আন্দোলনের সময়ে যা হয়েছে)। অথচ চাপাতি হাতে সন্ত্রাস করে বেড়ানো একজন ব্যক্তিকেতো জঙ্গিবাদী বলাই যাইতো, এখন সে যেই দলেরই হউক না কেন। দাড়ি, টুপি না থাকলেও কি বলা যাইতোনা? হেফাজতে ইসলামের কর্মীরা কি সাম্প্রতিক বছরগুলাতে ছাত্রলীগ, যুবলীগসহ আওয়ামী লীগের অন্যান্য সন্ত্রাসী বাহিনীর চাইতে বেশি জঙ্গিবাদী কর্মকান্ড করেছে? বাম ছাত্রনেতাদের কলিজা সাম্প্রতিক সময়ে ছিড়ে ফেলতে চাইছে কে? হেফাজতের কোন নেতা? না ছাত্রলীগের কোন নেতা? হেফাজতের কোন নেতা যদি এই ডায়লগ দিত, তখন তার এই কথার সাথে জঙ্গিবাদ কথাটা কেউ না কেউ ঠিকই জুড়ে দিত। ছাত্রলীগের ক্ষেত্রে তা হইল না কেন? হেফাজতে ইসলাম কোন জঙ্গিবাদী সংগঠন না। তারা প্রতিক্রিয়াশীল। সাম্প্রদায়িক। নারীবিদ্বেষী। আরেকটু ভাল নেতৃত্ব পাইলে সম্ভাবনাময় ফ্যাসিস্ট। কিন্তু তারাতো কোন সন্ত্রাসবাদী সংগঠন না। সাম্প্রতিক সময়ে যেইভাবে তাদেরকে টেরোরিস্ট সংগঠন হিসাবে মিডিয়া এবং আন্তর্জাতিক মহলে উৎপাদন করার চেষ্টা চলছে, এর ফলাফল হবে ভয়াবহ। এমনিতেই তারা এখন রাজনৈতিকভাবে পর্যুদস্ত। তাদের রাজনৈতিক স্পেস এখন সংকুচিত। এই ধরণের পরিস্থিতিতেই বরং তাদের সমর্থকদের র‍্যাডিকাল অংশটির আরো র‍্যাডিকালাইজেশন ঘটার সম্ভাবনা তৈরি হয়। আমি মোটামুটি একশত ভাগ শিওর যে সরকার তা-ই চায়। এবং এই সুযোগে সরকারী গোয়েন্দা সংস্থাগুলা নিজেদের ছত্রছায়াতেই এই র‍্যাডিকালাইজেশন ঘটতে দেবে। মাঝেমাঝে কুমিরের বাচ্চা হিসাবে কিছু গ্রেফতার চালাবে, মিডিয়া সেইগুলা ঘটা করে প্রচার করবে, ইত্যাদি। অনেক পুরাতন গেইম এইগুলা। বহু বছর ধরে দেখে আসছি। মূল লক্ষ্য জঙ্গিবাদের জুজু দেখিয়ে বাংলাদেশের সিভিল সোস্যাইটি ও রাজনৈতিক কিছু পক্ষের কাছে বর্তমান ফ্যাসিবাদী স্বৈরাচার সরকারের শাসনের প্রতি সম্মতি উৎপাদন-পুনরুৎপাদন করা। ভারতসহ আরো কিছু আন্তর্জাতিক পক্ষের সমর্থনও টিকিয়ে রাখা। আপনি যাদের কাছ থেকে র‍্যাডিকালিজমের ভয় পান, তাদেরকে যদি রাজনীতিতে স্পেস না দেন, যদি বুদ্ধিবৃত্তিক জগতে জায়গা না দেন, তাহলে তার ফলাফল হয়/হবে ভয়াবহ। যে র‍্যাডিকালিজমকে আপনি ভয় পান, আসলে সেইটাই তখন আপনি উৎপাদিত করতে থাকেন। বাংলাদেশের প্রগতিশীল মহলের একাংশ এই কাজটিই করতে থাকেন, ফোবিয়া বা/ও ঘৃণা ইত্যাদির কারনে। তারা স্বাধীনভাবে চিন্তা করতে সক্ষম না। তারা সরকারি বয়ান এবং ভয়, ঘৃণা, আবেগ ইত্যাদি দ্বারা চালিত হয়। চিহ্ন দেখে ফাল দিয়ে ওঠে। এরা কাওয়ার্ড। কেনোনা, প্রতিপক্ষ যখন শক্তিশালী, তখন তাকে বুদ্ধিবৃত্তিক ও রাজনৈতিকভাবে মোকাবেলার সাহস এদের নাই। কিন্তু মৃতবত প্রতিপক্ষের গায়ে আঘাত করে উল্লাস করে। এরা ছুচো, তাই হাতি গর্তে পড়লে লাথি মারতে যায়। রকমারিডটকম ঘৃণা আরেকটা ভয়াবহ জিনিস বর্তমানে। এই ওয়েবসাইটটির সমালোচনা করার তো বিষয়ের অভাব নাই। কিন্তু সেখানে ইসলামী বই বেশি বিক্রি হয় বলেই, বা ইসলামী বই প্রোমট করা হয় বলেই যারা এই ওয়েবসাইটটিকে ধ্বংস করতে উঠে পড়ে লেগেছেন, তারা মূলত ফ্যাসিবাদের পক্ষেই কাজ করছেন। এরা প্রতিপক্ষকে বুদ্ধিবৃত্তিকভাবে মোকাবেলা করার বদলে বুদ্ধিবৃত্তিক জগত থেকেই খারিজ করে ফেলতে চায়। কিন্তু রাজনৈতিক ও বুদ্ধিবৃত্তিক জায়গায় ইসলামপন্থীদের অবস্থান সংকুচিত হয়ে গেলে, জঙ্গিবাদের লাভ হবে না ক্ষতি, তা এরা চিন্তা করে দেখেনা। জঙ্গিবাদ ছাড়া অন্য কিছুতে তারা ইসলামপন্থীদের দেখতেই চান না। রাজনৈতিক ও বুদ্ধিবৃত্তিক জায়গায় ইসলামপন্থী ও ধার্মিক মুসলমানদের স্পেস সংকুচিত করে ফেলে শুধু সন্ত্রাসবাদী ইসলামপন্থীদের তৎপরতাতেই তারা ফোকাস করতে চান। এইটা মূলত এই সরকারের মেনুফেকচারিং জঙ্গিবাদ প্রজেক্টেরই অংশ। কেউ জেনে বুঝে এতে অংশ নেন। কেউ বা নেন ভয় বা ঘৃণার কারনে, মতাদর্শিক অন্ধত্বের কারনে। কিন্তু জঙ্গিবাদ উৎপাদন আর ফ্যাসিবাদের প্রতি সম্মতি উৎপাদন, একি প্রকল্পের অংশ।
পিতৃতন্ত্রের সাথে লড়াইটা সবখানেই। ধর্ম, জাতীয়তাবাদসহ বহুকিছুর আশ্রয় নিয়ে পিতৃতান্ত্রিক ও নারীবিদ্বেষী যেসব তৎপরতা চলে, সেইগুলাকে প্রতিহত করতে হবে সব ফ্রন্টেই। বাংলাদেশে আদিবাসীদের জীবন ও সংস্কৃতি হুমকির মধ্যে আছে বলে আমাদের প্রগতিশীল ও নারীবাদী ঘরানা পাহাড়ি পুরুষদের এইসব জঘন্য জুলুমের বিরুদ্ধে বহুদিন ধরে চুপ করে আছে। আমি এর আগে মুখ খুলে গালি খেয়েছি। বাংলাদেশের আদিবাসীদের অধিকারের পক্ষে আমরা সবসময়ই আছি। কিন্তু কোনভাবেই তাদের পুরুষদের একাংশের সেক্সিজম, রেসিজমকে ছাড় দেয়ার উপায় নাই। এই ব্যাপারটায় সবার শক্ত হইতে হবে। প্রগতিশীলদের বলবো, এই ইস্যুতে ঘুমটাটা খোলেন এইবার। অনেক দিছেন ছাড় এইসব জুলুমরে আপনারা।
রুহানি মৃত্যু থেকে জ্ঞানের মাধ্যমে যে পুনর্জীবন ঘটে, তা হলো সেই অনন্ত, মহৎ ও নূরানী জীবন, যেই জীবন সম্পর্কে আল্লাহ্‌ বলেছেন; "আর যে মৃত ছিল, অতঃপর আমরা তাকে জীবিত করেছি এবং তাকে এমন একটি আলো দিয়েছি, যা নিয়ে সে মানুষের মধ্যে পথ চলতে পারে"।* এবং যিনিই কোন মৃত আত্মাকে জ্ঞানের জীবনের মাধ্যমে জাগিয়ে তোলেন, তিনিতো তাকে পুনর্জীবিতই করেন, যেন তার মধ্যেও সেই আলোটি থাকে যা নিয়ে সে মানব সমাজে পথ চলতে পারে। - ইবনে আরাবী (ফুসুস আল হিকাম) * আরাবী সূরা আল আনামের ১২২ নম্বর আয়াত উদ্ধৃত করেছেন। পুরা বাক্যটি হলো "আর যে মৃত ছিল অতঃপর আমরা তাকে জীবিত করেছি এবং তাকে এমন একটি আলো দিয়েছি, যা নিয়ে সে মানুষের মধ্যে পথ চলতে পারে। সে কি ঐ ব্যক্তির সমতুল্য হতে পারে, যে অন্ধকারে রয়েছে-সেখান থেকে বের হতে পারছে না?" আল আনাম সূরার শেষ আয়াতটি হলো "তিনিই তোমাদেরকে পৃথিবীতে খলিফা (এজেন্ট, প্রতিনিধি) বানিয়েছেন এবং তোমাদের কাউকে কাউকে অন্যের উপর সম্মান দিয়েছেন, যাতে তোমাদেরকে এ বিষয়ে পরীক্ষা করা যায়। নিশ্চয় আপনার রব দ্রুত শাস্তি প্রদানকারী এবং নিশ্চয় তিনি ক্ষমাশীল, দয়াময়" (১৬৫)। মনে রাখবেন, কোরানে আপনাকে সুস্পষ্টভাবে খলিফা ঘোষণা করা হলেও আলেম নামধারী এক ধরণের লোক আপনাদেরকে অনেকদিন ধরে শিখাইছে যে খলিফা মানে হলো আগেরকালের রাজা, সম্রাট ধরণের চরিত্র কেবল। আরো শিখাইছে যে গণতন্ত্র হইল তাগুত, আর খেলাফত ফিরাইতে হইলে আপনাকে রাজতন্ত্র প্রতিষ্ঠা করতে হবে। মনে রাখবেন, এরা নিজেরাই আছে অন্ধকারে, আপনাদেরকে আলো দিবে কীভাবে? আল আনাম সূরাটি গভীর অর্থে ভরপুর। তবে সূরাটির শেষ আয়াতটি আমার কাছে বিশেষভাবে অর্থময় মনে হয়। কেনোনা এই আয়াতটিতে একদিকে যেমন সব মানুষকে খলিফা ঘোষণা করা হয়েছে, তেমনি এও বলা হয়েছে যে এই দুনিয়ায় কোন কোন মানুষকে অন্যদের তুলনায় শ্রেষ্ঠত্ব/সম্মান দেয়া হয়েছে, যেন তাদের পরীক্ষা করা যায়। কিন্তু এই পরীক্ষাটা কী? যেকোন খলিফা বা স্বাধীন রাজনৈতিক কর্তাসত্তা অর্জনকারী মানুষের মধ্যেই ন্যায় বিচারের পক্ষে একধরণের উত্তাপ থাকে। যে তরুণরা রাজনীতিতে নেমেছেন, তারা ভালভাবেই জানেন যে এই উত্তাপ, এই ক্রোধ না থাকলে আপনি রাজনীতিতে আসতেন না। কিন্তু আপনার যদি এই ক্রোধ এবং উত্তাপটুকুই থাকে, তাহলে আপনি হয়ে উঠবেন একজন সার্বভৌম ও স্বৈরাচার নেতা - এবং জালিম। আপনি হবেন সেই মানুষদের মতো, যারা অন্ধকারে আছে কিন্তু সেখান থেকে বের হইতে পারতাছেনা। মনে রাখবেন, যতক্ষন পর্যন্ত আপনি রবের সিফত বা গুনাবলী অর্জন তথা রুবুবিয়াত বা প্রাণ-প্রকৃতি-প্রতিবেশের লালন পালনের চর্চা শিখবেন না; ততক্ষন পর্যন্ত এই ক্রোধ আপনাকে অন্ধকারের দিকেই ধাবিত করতে থাকবে। আর দ্বিতীয়ত, এই ক্রোধের সাথে দয়া ও ক্ষমার একটা হেলদি সংমিশ্রন ছাড়া কখনোই আপনি খেলাফতের দায়িত্ব পালন করতে পারবেন না। এবং এই আয়াতেই পরিষ্কার হয় যে রুবুবিয়াতের চর্চা তথা রবের সিফাত অর্জনের জন্যে শাস্তি প্রদান (ক্রোধ) এবং ক্ষমা করতে পারা, এই দুই গুনাবলীই অর্জন করা প্রয়োজন। এমনকি, অন্টোলজিকালি এই ক্ষমা তথা রহমতের সুপ্রিমেসি আপনাকে বুঝতে শিখতে হবে। শুধু ক্রোধ নিয়ে খলিফা হইতে গেলে হাবিয়ার অন্ধকারে ডুবে যাবেন, এবং সেখান থেকে কোনদিন বাইর হইতে পারবেন না। 
রুহ ধারণাটিকে এর বহু ও ব্যাপক অর্থে (দম এবং আল্লাহর রুহ ঈসা মসিহ) এবং আমাদের বর্তমান ও বিশেষ ওয়াক্তটির প্রেক্ষিতে ধারণ করতে সক্ষম এতো শক্তিশালী কোন পেইন্টিং আগে দেখিনাই। 
মুন্নাকে ধন্যবাদ এই কাজে হাত দেয়ার জন্যে। পশ্চিম বা পাশ্চাত্য ধারণাটার একটা ইতিহাস আছে। এই ধারণাটা আমরা শিখেছিও ঐ তথাকথিত পশ্চিমাদের কাছ থেকেই। এখনকার দিনে আপনি যদি কোন ভাল বিশ্ববিদ্যালয়ে এরিয়া স্টাডিজে (মিডল ইস্টার্ন স্টাডিজ, ইউরোপিয়ান স্টাডিজ ইত্যাদি) পড়াশোনা করেন, প্রথমেই আপনাকে শেখানো হবে এই বর্গগুলার ঐতিহাসিকতা। আপনি শিখবেন যে "পশ্চিম" আসলে ইতিহাসের কোন একসময়ে ইউরোপিয় জ্ঞানকান্ডের উপর নির্ভর করে নির্মান হওয়া একটা বর্গ মাত্র, যেই বর্গটা ইতিমধ্যেই ভেঙে পড়েছে। শ্রেফ ব্যবহারিক কারনে এখনো একাডেমিয়ায় ধারণাটাকে বাতিল করে দেয়া হয় নাই। কিন্তু বর্গটা এখন আর বৈজ্ঞানিক সত্য বলে স্বীকৃত নয়। এরিয়া স্টাডিজে এইগুলা হইল এখন প্রাথমিক বিদ্যার ব্যাপার, এবং এইটুকু বোঝার পড়েই বাকীটুকু আপনি শিখবেন। এর পেছনে এডওয়ার্ড সাইদের অবদান অনেক। মূলত প্রাচ্য ধারণাটি বিনির্মান করার যে সংগ্রাম তিনি শুরু করেছিলেন, তারই ধারাবাহিকতায় পশ্চিম ধারণাটাও ভেঙে পড়েছে। পাশ্চাত্য ধারণাটির এই ভঙ্গুর অবস্থা অবশ্য প্রথম পাঠ করেছিলাম ডেভিড গ্রেইবারের লেখা থেকেই। তার ডেবট বইটিতে। সৌভাগ্যক্রমে, বইটি প্রকাশিত হওয়ার এক বছরের মধ্যেই তা পড়তে পেরেছিলাম। ডেবট বইতে গ্রেইবার আরেকটা গুরুত্বপূর্ণ আলাপ হাজির করেছেন, আর তা হইল যে পশ্চিমা সভ্যতা বলতে যদি কোন ধারণা থাকেই, তবে ইসলাম তার বাইরের কিছু না। তার এই কথা মোটেই ভুল না। এবং মূলত এই কারনেই আমি "অক্সিডেন্টালিস্ট" শব্দটা নিজের বায়োতে লিখে রেখেছি। কারন একভাবে চিন্তা করলে আমি একজন পাশ্চাত্যবিদ বটে, এখন তা ইসলাম বোঝার ক্ষেত্রে হউক বা মডার্নিজম ও পোস্ট মডার্নিজম বোঝার ক্ষেত্রে। আমি দেখেছি এসবের মধ্যে ধর্মতাত্ত্বিক মিল আছে, সভ্যতা ও ঐতিহ্যগত সাধারণ সিলসিলা আছে। ঐগুলা নিয়েইতো আমি লেখি। তাছাড়া যেহেতু আমি বাংলাদেশী, আরবও আমার পশ্চিমে, ইউরোপও তাই। আমি পাশ্চাত্যবিদ, কারন আমি বাংলাদেশের লোক। আমি বাঙলা ভাষায় ইসলাম ও ইউরোপের জ্ঞানকান্ড নিয়ে লেখি, এসবের ইতিহাস লেখি, বাংলাদেশের মানুষের জন্যে। এর বাইরে পাশ্চাত্যবিদ কথাটারও কোন অর্থ নাই। তাছাড়া ইসলাম এবং মডার্নিটি পশ্চিম থেইকা আসলেও এসব আমাদের সমাজ, সংস্কৃতি ও সভ্যতার অংশ হয়ে গেছে। সুতরাং নিজের মাটিতে দাঁড়িয়ে, নিজের চোখে পাশ্চাত্য ধারণার যে নতুন নির্মান এইক্ষেত্রে আমি করেছি, তা পাশ্চাত্যকে অপর বানিয়ে নিজের আত্মপরিচয় ও কর্তাসত্তা নির্মানের ব্যাপারও না। বরং ইসলাম বলি বা মডার্নিটি, তার উপর আমাদের কর্তৃত্ব গ্রহণ করারও ব্যাপার (এছাড়া কর্তাসত্তাই বা হবে কীভাবে?)। কারন এসব এখন বাংলাদেশী সমাজ, সংস্কৃতির অংশ। সুতরাং, আমি যে পাশ্চাত্যবিদ্যার কথা বলছি তা ইসলাম ও আধুনিকতাকে নিজেদের করে নেয়ার ব্যাপারও বটে। ইসলাম বা ইউরোপকে অপর জ্ঞান করে আত্মঅহংকার নির্ভর (ছাল নাই কুত্তার বাঘা ফাল) গোলামির মতাদর্শ প্রচার করার ব্যাপার না এইটা। বরং এসবের ইতিহাসকে বাঙলা ভাষায় বুঝে নিয়ে, নিজেদের উপর এই ধারণাগুলার মিস্টিকাল প্রভাব ও ক্ষমতাকে খর্ব করার ব্যাপার। যেন আমরা নিজেদের ভাষা ও সভ্যতায় হাজির হওয়া এই বৈশ্বিক ঐতিহ্যগুলার প্রকৃত অমিয় সুধা পান করতে পারি। যেন এসবের উপর আপন কর্তৃত্ব কায়েম করে কর্তাসত্তা হয়ে উঠতে পারি। মুন্নার এই সিরিজ অনুবাদও নিশ্চয় এই ধরণের কর্তাসত্তা হয়ে ওঠার সংগ্রামে ভূমিকা রাখতে চলেছে।
আমার একটা ইংরেজি বই আছে। নাম "ডিসেপেয়ারিং পাবলিক স্ফিয়ার্স"। বইটা আমস্টার্ডাম থেকে প্রকাশিত হয়েছিল ২০১৬ সালে। আমি দেশ ছেড়ে ছিলাম প্রায় ফকিরি হালতে। প্রকাশক যখন এই বই লেখার প্রস্তাব দিলেন, তখন মূলত টাকার জন্যেই প্রস্তাবটা লুফে নিয়েছিলাম। আমার তৎকালীন যে ইংরেজি জ্ঞান, তা দিয়ে ইংরেজি ভাষায় বই লেখার ব্যাপারে অস্বস্তি ছিল। তাও লিখেছি শেষে। এইটা এখন পর্যন্ত আমার অর্থনৈতিকভাবে সবচাইতে লাভজনক বই। এই বইয়ের শেষ চাপ্টারটার নাম "ডিসেপেয়ারিং পাবলিকস্ফিয়ার্স", যাতে আমি ছবির হাট ও সোহরাওয়ার্দি উদ্যানের শেষ সময়টুকু ও মৃত্যু নিয়ে লিখেছিলাম। লেখাটা ছিল একিসাথে একজন প্রত্যক্ষদর্শী ও তাত্ত্বিকের অবস্থান থেকে। যদিও এই ব্যাপারে আসলে আরো সিরিয়াস এবং বড় লেখার প্রয়োজন রয়েছে। মাত্র তিনমাসে লেখা ছোট একটা বই থেকে খুব বেশি আশা করা ঠিক না। তবে, এই সময়টার সাক্ষী হিসাবে লিখবার মতো খুব বেশি মানুষতো ছিলেনও না। যা বলতে চাচ্ছি, তাহইল যে যদিও সোহরাওয়ার্দি উদ্যানের গাছ এখন কাটা হইতাছে, তার মৃত্যু শুরু হয়ে গেছে অনেক আগেই। কে দেবে বাধা এই গাছ কাটায়? সেই বাধা দেয়ার লোকেরাতো আর নাই। উদ্যানটা মারা গেছে সেই পনের সালেই। এবং এই মৃত্যু নিশ্চিত করতে একসময় ব্লগারদেরও মারা হয়েছিল। আমরা যারা ছবির হাটের মানুষ ছিলাম, আমাদেরকে সেখান থেকে উৎখাত করা হয়েছে। আমরা ছবির হাটের মানুষ আর কুত্তাগুলাই ছিলাম ঢাকার বুকে সর্বশেষ স্বাধীন পাবলিক স্পেসটার সর্বশেষ প্রহরি। এই পুলিশি রাষ্ট্রকে এই স্বাধীন পাবলিক স্পেসে আমরা প্রতিহত করেছি, যতোদিন পেরেছি। শেষে বারবার কারফিউ জারি করে ও পুলিশি পাহারা দিয়েই আমাদের প্রবেশাধিকার কেড়ে নেয়া হয়েছিল। ২০১৫ সালের শেষ দিকে ছবির হাটের গেটটার সামনে বহু অস্ত্রধারী পুলিশ পাহারা দেয়া শুরু করলো। ঐ ছিল আমার ছবির হাটের সাথে সর্বশেষ অভিজ্ঞতা। আমি এখনো স্বপ্ন দেখি যে ছবির হাটের হারানো মেষেরা আবার কখনো সেখানে ফিরবে। পাবলিকস্ফিয়ারটা আবার জেগে উঠবে। অথবা বাঙলার নতুন মেষেদের মাধ্যমে তা আবার পুনরুত্থিত হবে। কে জানে?
ফেমিনিজম ইজ ক্যান্সার গ্রুপটাকে রিপোর্ট করতে অনুরোধ জানিয়ে আমাকে কয়েকজন ম্যাসেজ করেছেন। এই ধরণের ব্যাপারে আমি বরাবরি কনফিউজড থাকি। হেটস্পিচের স্পেইস সম্পূর্ণ রকম সংকুচিত করে ফেলার ফলাফলও সমাজের জন্যে নেতিবাচক হইতে পারে। কোন পক্ষ নিজেদের অন্দরমহলে বা কমিউনিটি স্পেসে এইগুলা করলে যথাসম্ভব এড়িয়ে যাওয়াই ভাল। কিন্তু ফেমিনিজম ইজ ক্যান্সার গ্রুপে বিভিন্ন মেয়ের প্রোফাইল শেয়ার দিয়ে হেরাজমেন্টে উৎসাহিত করা হয়। আমার বন্ধুলিস্টের একাধিক নারীর ক্ষেত্রে এই ঘটনা ঘটেছে। এই কারনেই আমি এখনো সিদ্ধান্ত নিতে পারছিনা গ্রুপটাকে রিপোর্ট করে ব্যান করানো উচিৎ, নাকি উচিৎ না। তবে, আমার মনে হয় এই ধরণের গ্রুপ থাকার সবচাইতে ভাল দিক হইল যে, বাংলাদেশের মেয়েদের পক্ষে বোঝা সহজ হবে কোন ছেলেগুলাকে বা কোন টাইপের ছেলেদেরকে তাদের সম্পূর্ণ রূপে এড়িয়ে চলা উচিৎ।
প্রাপ্তবয়স্ক মানুষতো আবার শিশুতে পরিণত হইতে পারেনা, হইলে হয় শিশুতোষ। কিন্তু সে কি শিশুদের নির্মলতা দেখে আনন্দিত হয় না? বা সেই নির্মলতার আরো উচ্চ হালতকে আপন জীবনে পুনরুৎপাদন করার সংগ্রাম করে না?* প্রতিটা জমানার সত্য চরিত্র কি সেই জমানার সন্তানদের** মধ্য দিয়েই জীবন্ত হয়ে ওঠেনা? মানবতার ঐতিহাসিক শিশু অবস্থা, এবং তার পরম সৌন্দর্যপূর্ণ উন্মোচন, যাতে ফেরত যাওয়ার উপায় নাই, কেন তার অনন্ত আকর্ষণ বজায়ে রাখবেনা? দুনিয়ায় অবাধ্য শিশু আছে, আছে ইঁচড়ে পাকা শিশু। বহু বৃদ্ধ লোকই এই বর্গের অন্তর্ভুক্ত। প্রাচীন গ্রিকরা ছিল স্বাভাবিক শিশু। তাদের শিল্পের প্রতি আমরা যে এখনো এতো আকর্ষণ বোধ করি, তার কারন কিন্তু এই না যে যেই অনুন্নত সমাজে তারা বেড়ে উঠেছে তার হালতের সাথে এই শিল্পগুলা সাংঘর্ষিক ছিল। বরং আসলে এই শিল্পগুলার সাথে ঐ সমাজের সম্পর্ক ছিল অবিচ্ছেদ্য, এবং শুধুমাত্র ঐ অপরিপক্ক সামাজিক স্ববিরোধপূর্ণ অবস্থার মধ্য থেকেই এসব শিল্প উৎপন্ন হতে পেরেছে, হতে পারতো, এবং যা আর ফেরত আসবেনা। - কার্ল মার্ক্স, গ্রুনড্রিস। *** * শিশুর রূপকে মানুষের ফিতরত নিয়ে আলোচনা যে কার্ল মার্ক্সও করেছেন, তার স্মরণ নিতেই গ্রুনড্রিস থেকে এই অংশটুকু অনুবাদ করলাম। শিশুরা মানবিক ফিতরত নিয়ে জন্মগ্রহণ করে, এই বিষয়ে নবীর বক্তব্য পাওয়া যায় বহু হাদিসে। এসব হাদিস মোতাবেক প্রতিটা শিশুই মুসলমান হিসাবে জন্মগ্রহণ করে দুনিয়ায়, অর্থাৎ এইদিক থেকে মুসলিম শব্দটা আসলে আদি ও অকৃত্তিম মানবিক কর্তাসত্তারই অপর নাম। কিন্তু এই কর্তাসত্তা থেকে আমাদের বিচ্যুতি ঘটে। পরিণত বয়সে আমরা আর তা ফেরত পাইনা। এই শিশু অবস্থা বা ফিতরতকে আরো উন্নত হালতে ফেরত পাওয়ার জন্যে সংগ্রাম তথা জিহাদ করতে হয়। কেননা কেবল শিশুদের জন্যেই খোলা থাকে, বিনা হিসাবে - জান্নাতের দরোজা। যেই জান্নাতে তারা ঘিরে থাকেন নবী ইবরাহিমকে, যেই শিশু মূর্তি ভাঙার খেলার মাধ্যমে পিতাদের পথকে অস্বীকার করার ঐতিহ্যের প্রতীক হয়ে আছেন। এইদিক থেকে চিন্তা করলে, মহানবী, মার্ক্স এবং হালের আগামবেন, যারা প্রত্যেকেই আমাদেরকে শিশুর রূপকে মানবিক ফিতরতের কথা স্মরণ করিয়ে দিয়েছেন, এই ফিতরতকে তার উচ্চ হালতে অর্জন করার জন্যে সংগ্রাম করতে বলেছেন, তারা সকলেই মিল্লাতে ইবরাহিমের অন্তর্ভূক্ত। মার্ক্সের এই বক্তব্যটা আমার কাছে আরেক কারনে গুরুত্বপূর্ণ। প্রাচীন মদিনা বা আব্বাসি খেলাফতের বিভিন্ন অবদানের প্রতি আমাদের মুগ্ধতা নিয়েও একি কথা খাটে। আরবের মরুভূমিতে গড়ে ওঠা একটা শিশু নগর, একটা শিশু সমাজ পরাস্থ করেছিল তৎকালীন দুই দুইটা পরাশক্তিকে। একটা নতুন ও উদিয়মান জ্ঞান এবং শিল্পের ভাষা হিসাবে আরবী ভাষা ইসলামের প্রাথমিক যুগে শিল্প, সাহিত্য, দর্শন ও বিজ্ঞানে যে উৎকর্ষ অর্জন করেছিল, এখনকার দিনে তার তুলনা মেলা ভার। কিন্তু এরমানে এই না যে ঐ ব্যাপারগুলাই নকল করতে হবে, ফেরত আনার চেষ্টা করতে হবে। তা সম্ভব না। তবে ঐ অপরিণত ও শিশু সমাজের যে ফিতরত, তা থেকে শেখার আছে অনেক কিছু। প্রতিটা শিশু এবং উদিয়মান জাতি ও সমাজেরই উচিৎ প্রাচীন গ্রিক বা আরবদের মতো স্বাভাবিক শিশুদের স্মরণ নেয়া। ** এই বাক্যটিতে মার্ক্স সন্তান না লিখে শিশু লিখেছিলেন। কিন্তু বাঙলা অনুবাদে সন্তান না করলে বাক্যটার অর্থ ধরা যায় না। *** শিল্প-সাহিত্য সম্পর্কে মার্ক্সের দৃষ্টিভঙ্গী বোঝার জন্যে গ্রুনড্রিসের কিছু অংশ খুবি গুরুত্বপূর্ণ। বিশেষ করে বাংলাদেশের ক্লাসিকাল মার্ক্সবাদীরা ভিত্তি ও উপরিকাঠামোর বাইনারি সংক্রান্ত যেধরণের অতি সরল এবং বস্তাপচা তত্ত্ব প্রচার করে, তার সীমাবদ্ধতা বুঝবার জন্যে কাজের টেক্সট। খোদ মার্ক্সের চিন্তা মোটেই এতো সরল সোজা বাইনারি নির্ভর ছিলনা, যদিও তিনি এই ধরণের বাইনারির ব্যবহার করছেন বোঝাবার সুবিধার্থে।
যতো যা-ই বলি না কেন, পুরা বাঙলার মোদির ভাইদের লেঞ্জায় আগুন লাগাইয়া দেয়ার জন্যে আমি মমতার কাছে কৃতজ্ঞ। তবে দিদির কাছে এখন থেকে পানি চাইবো। চাইতেই থাকবো। আমাদের তো গণতান্ত্রিক পদ্ধতিতে নির্বাচিত কোন নেতা নাই 🙁 । ফলে মমতা ভারতের লোক হইলেও তার কাছেই পানি চাইতে হবে। হাসিনার মতো অবৈধভাবে ক্ষমতা দখলকারী একজন স্বৈরাচার ও মাফিয়া নেতার কাছেতো জনগণের চাওয়ার কিছু নাই। তার দেয়ার ক্ষমতাও নাই। মাফিয়া লিডার আর রাষ্ট্রনেতাতো এক কথা না। হাসিনা মাফিয়াদের স্বার্থ দেখেন, আমাদের নয়। সুতরাং, সরাসরি মমতার কাছে চাওয়াই ভাল। মমতা জিতছেন, ভাল কথা। বাঙলায় বিজেপির আগ্রাসন আপাতত ঠেকিয়ে দেয়ার জন্যে আমরা খুশি। কিন্তু এখন সময় পানির জন্যে জিহাদ ও ঘ্যানঘ্যান শুরু করার, বাংলাদেশের সীমানা অতিক্রম করে, আন্তর্জাতিকভাবে। আমাদের নির্বাচিত রাজনৈতিক নেতা নাই, স্বাধীনতা নাই। মুরুব্বি বুদ্ধিজীবী-সাংবাদিকরা বেশিরভাগই গোলাম। তাই বলেতো আমরা বসে থাকতে পারিনা।
এই টুইট থেকে আমাদের শেখার আছে অনেক কিছুই। বিশেষ করে, বাংলাদেশের বামপন্থীদের বলবো মনযোগ দিয়ে পড়বার জন্যে। বারবার পড়বার জন্যে। দেখুন বর্তমান ভারতের হিন্দুত্ববাদী ফ্যাসিবাদ বাংলাদেশের মানুষদেরকে, রোহিঙ্গাদেরকে ও পশ্চিম বাঙলার মুসলমানদেরকে ঠিক কীরূপে উৎপাদন করছে মিডিয়া এবং রাজনৈতিক ডিসকোর্সে। আমি যে বলি, নিজেরে রোহিঙ্গা ভাবতে শেখেন, কেন বলি? আপনি নিজেকে রোহিঙ্গা বা পশ্চিম বাঙলা ও আসামের বাঙালিদের চাইতে আলাদা ভাবতে পারেন, কিন্তু ভারতের হিন্দুত্ববাদী ফ্যাসিবাদ তা হতে দেবেনা। তারা যেহেতু বাঙলায় জিততে পারতাছেনা পুরাপুরি, তাই এখানে একটা কাশ্মীর বানাইতে চাচ্ছে। আপনি কীভাবে আশা করেন যে ভারতবর্ষের এই বাস্তবতা এড়িয়ে আপনি বাংলাদেশে প্রগ্রসর বাম রাজনীতি করবেন? আপনার সেই সুযোগটাইতো নাই। পশ্চিম বাঙলায় মমতা জিততে যাচ্ছেন বটে। কিন্তু বাঙলার মাটিতে বিজেপিকে এইবার রূখতে গিয়ে যে বাংলাদেশের মানুষদের রক্ত দিতে হয়েছে তা ভুলে যাইয়েন না। আমরা রক্ত দিলাম, কিন্তু মমতা দিদির কাছে পানি চাইতে পারবোনা। কারন তার কাছে পানি চাওয়ার রাজনৈতিক বয়ান ও নেটওয়ার্ক - কোনটাই আমরা বানাইতে পারি নাই। আমরা খালি রক্ত দিয়েই যাবো? আর দিল্লীর হিন্দুত্ববাদী রাজনীতির হাতে বেয়ার লাইফ হিসাবে উৎপাদিত হইতে থাকবো? পশ্চিম বাঙলায় বিজেপির পরাজয় আমাদের বিজয়ের রূপ নেবেনা? একটা জাতি কেন এইরকম গোলামি, এইরকম বোবাত্ব মেনে নেবে? স্বাধীনতার সুবর্ণ জয়ন্তি পালন করি আমরা, অথচ এখনো কথা বলাই শিখি নাই। পশ্চিম বাঙলার বাঙলাভাষীদের সাথেও আমরা কথা বলতে পারিনা। ওঙ্কার উপন্যাসের বোবা বউ যতোটুকু কথা বলতে সক্ষম ছিল, আজকে আমরা তাও পারিনা। আমরা এখন কঙ্গনাদের কথার বিষয়বস্তু শুধু। কেন? আর কতোদিন এইভাবে চলতে পারে? ছাত্র ইউনিয়নের তরুণদের ফুক্কা কুল্লে নিজামিন স্লোগানটা একটি সফল স্লোগান। এই স্লোগান জনগণকে আকৃষ্ট করতে পারে কিনা, তা দিয়ে এর সফলতা মাপা যাবেনা। এর সফলতা এইখানেই যে জনগণ বুঝুক বা না বুঝুক, এই স্লোগান বোঝার ক্ষমতা যে বামদের একটা উল্লেখযোগ্য অংশের মধ্যেই নাই; তাতো প্রমাণিত হইল। সবচাইতে বেশি লাভ হইল যে বামদের মধ্যে হাজির থাকা ছুপা বর্ণবাদীদের চেহারা ফাঁস হয়ে গেল। এখন এই বর্ণবাদীদের সাথে ব্রেকআপ দরকার। ইটস টাইম টু মুভ অন। যেন এই টক্সিক সম্পর্ক থেকে বের হয়ে আমরা নিজেদের ভাষায় কথা বলতে পারি। রক্ত দেয়ার পরে দিদির কাছে অন্তত পানিটুকু চাইতে পারি।
পশ্চাৎপদ বনাম প্রগ্রসর বাম; হিন্দুত্ববাদের লিটমাস টেস্ট বাংলাদেশের বামদের একটি অংশ হিন্দুত্ববাদকে এখনো বড় সমস্যা বলে চিহ্নিত করে উঠতেই পারে নাই। অথচ তারাই সাম্প্রদায়িকতাকে (মূলত ইসলামপন্থী সাম্প্রদায়িকতাকে) অন্যতম প্রধান শত্রু মনে করে। এরমানে কিন্তু এই না যে এই বামরা সবাই হিন্দুত্ববাদী। তবে এই বামরা যে পশ্চাৎপদ, তাতে কোন সন্দেহ নাই। তারা তাদের চিন্তা জগতে এখনো হিন্দু ধর্ম আর হিন্দুত্ববাদের মধ্যে ফারাক করতেই শেখেন নাই। ইসলাম ধর্ম এবং ইসলামিজম (মুসলিম জাতীয়তাবাদী রাজনীতি) যেমন এক না, তেমনি হিন্দু ধর্ম এবং হিন্দুত্ববাদও (হিন্দু জাতীয়তাবাদী রাজনীতি) এক না। এই সাধারণ পার্থক্যটা যেই বামরা করতে পারেনা, তারা বর্তমান বাম রাজনীতির জন্যে বোঝা স্বরূপ। চিন্তা ভাবনার দিক থেকে তারা কুয়ার ব্যাঙ ধরণের। যদিও তারা স্লোগান দেয় "দুনিয়ার মজদুর এক হও" বলে, এবং দাবি করে যে তারা রাজনীতির দিক থেকে আন্তর্জাতিকতাবাদী, কিন্তু তাদের চিন্তার দিগন্ত খুবি সীমাবদ্ধ। যার কারনে তারা এখনো সাম্প্রদায়িকতা বিরোধী রাজনৈতিক বয়ানের ক্ষেত্রে বাংলাদেশের পুরাতন সংখ্যাগুরু-সংখ্যালঘু বাইনারির বাইরে আর কোন বয়ান দাঁড় করাইতে পারেন নাই। আমি বলতাছিনা এই বাইনারি বাদ দিতে হবে। কিন্তু এই বাইনারির মধ্যে সীমাবদ্ধ থাকলে অনেক জরুরি ব্যাপার আমাদের দৃষ্টির আড়ালে থেকে যাবে। বাংলাদেশ কোন বিচ্ছিন্ন দ্বীপতো না। আমরা এই ভারতীয় উপমহাদেশের অংশ। বাংলাদেশের একদিকে পশ্চিম বাঙলা, আরকদিকে আসাম। বাংলাদেশের হিন্দুরা সংখ্যালঘু হইতে পারে, কিন্তু ভারতীয় উপমহাদেশেতো মুসলমানরা সংখ্যালঘু। এই জটিলতা তো বুঝতে হবে। পশ্চিম বাঙলা ও আসামে বাঙালি ও মুসলিম বিরোধী বর্ণবাদী রাজনীতি বর্তমানে প্রবল রূপ ধারণ করেছে। দ্বিতীয় বিশ্বযুদ্ধের ইউরোপের মতো ক্যাম্প ফেরত এসেছে, অধিকারহীন মানুষ উৎপাদন হচ্ছে দেদারসে। পশ্চিম বাঙলা এবং আসামের হিন্দুত্ববাদী বর্ণবাদীদের রাজনৈতিক ডিসকোর্সের কেন্দ্রেই আছে বাংলাদেশে ও বাংলাদেশীরা। এই অবস্থাতেও যেই বামরা ইসলামপন্থী সাম্প্রদায়িকতা ও ফ্যাসিবাদ নিয়েই খালি দুশ্চিন্তায় থাকেন, অন্যদকে হিন্দুত্ববাদ বিরোধিতা করতে সংকোচ বোধ করেন, তাদের ব্যাপারে কী বলা যায়? হিন্দুত্ববাদের বিরোধিতাকে যারা হিন্দু বিরোধিতা ভাবেন, বা হিন্দুত্ববাদের বিরোধিতা করতে গেলে পাছে হিন্দু বিরোধী হয়ে যান এমন আশংকায় থাকেন, তাদেরকে ঐতিহাসিক বস্তুবাদী রাজনীতির অনুসারী কীভাবে বলা যায়? আমার মনে হয় বলা যায় না। অথচ এরা সেই মার্ক্স, এঙ্গেলস, লেনিনের অনুসারী হওয়ার দাবি করে, যাদের রাজনৈতিক দিগন্ত ছিল আকাশছোয়া, যারা পুরা দুনিয়াটাই তাদের রাজনীতির ময়দান হিসাবে দেখতো। কীভাবে এরা সেই বামদের সিলসিলায় নিজেদের স্থাপন করে, যারা মস্কো থেকে বার্লিন পর্যন্ত ফ্যাসিবাদের বিরুদ্ধে লড়াই করেছে, যারা তাদের সময়ের ফ্যাসিবাদ নামক বিস্টকে হত্যা করে তবেই ক্ষান্ত হয়েছিল? অনেক খারাপ কথাই এই বামদের নিয়ে বলা সম্ভব। সহজভাবে বললে, এরা এখন পশ্চাৎপদ ও প্রতিক্রিয়াশীল শক্তি। যদি তারা এখনো ভাল হয়ে যেতে চায়, তো ভাল। নয়তো নতুন ও প্রগ্রসর বামদের সামনে আগাইতে হবে, এদেরকে পেছনে ফেলে রেখেই। 
পশ্চিম বাঙলার নির্বাচনি ফলাফল থেকে অতো খুশি হওয়ার মতো কিছু পাইলাম না। পশ্চিম বাঙলার মাটিতে বিজেপি একটি স্থায়ী জায়গা করে নিয়েছে, তা আবারো প্রমাণিত হইল। পশ্চিম বাঙলাতো বটেই, বাংলাদেশের রাজনীতিকেও এই বাস্তবতার মোকাবেলা করতে হবে। গোটা বাঙলা অঞ্চলটাই প্রবেশ করেছে একটি ফ্যাসিবাদী কালপর্বে, এবং হিন্দুত্ববাদী ফ্যাসিবাদ ও বিজেপিকে প্রতিপক্ষ না বানিয়ে এই অঞ্চলে কোন এন্টিফ্যাসিস্ট বিপ্লব অসম্ভব। ক্লাসিকাল কমিউনিস্টরা (সিপিএম/সিপিবি) এই এন্টিফ্যাসিস্ট সংগ্রামে পুরাপুরি অপ্রাসঙ্গিক হয়ে পড়েছে, এইটা আরেকটা বিপদজনক ব্যাপার। তাদের মান্ধাতা আমলের, অপ্রাসঙ্গিক ও জনবিচ্ছিন্ন মতাদর্শ এবং রুচির প্রতি জনগণতো বটেই, তরুণ সমাজের প্রগ্রসর ও এন্টিফ্যাসিস্ট অংশেরও কোন আগ্রহ নাই। এবং তাদের সমর্থকদের একটা অংশ যে বরাবরি ছিল ছুপা হিন্দুত্ববাদী তাও এখন পরিষ্কার হয়ে গেছে। পশ্চিম বাঙলায় এরা অনেকেই এখন বিজেপির পক্ষে চলে গেছে। এইটাও সেখানকার কমিউনিস্টদের বর্তমান দুর্দশার একটি কারন। বর্তমান সময়ের জন্যে নির্ণায়ক ভূমিকা রাখতে সক্ষম রাজনৈতিক ভাষা এবং প্রকল্প না থাকার কারনে তারা ভেতর থেকেই ভেঙে পড়ছে। বাংলাদেশে ছাত্র ইউনিয়নের বিভাজন কেন্দ্র করে এই সংগঠনটির সাবেক ও সিপিবি বলয়ের মধ্যে থাকা প্রতিক্রিয়াশীল বর্ণবাদীদের চেহারাও উন্মোচিত হয়ে গেছে। বাঙলার পুরাতন বাম রাজনীতি বাঙলার সংস্কৃতিতে হিন্দুত্ববাদী হেজিমনির ক্রিটিক বা মোকাবেলা, কোনটাই করতে পারে নাই। সংস্কৃতির ময়দানে হাজির থাকা বর্ণবাদী মতাদর্শগুলাকে তারা চিহ্নিত করতে পারে নাই। যারফলে আমাদের বাম রাজনীতির মধ্যে অনেকদিন ধরে ইসলামবিদ্বেষী ও হিন্দুত্ববাদীদের দালাল ধরণের বহু লোক ঘাপটি মেরে ছিল। যতো দ্রুত এদের চেহারাটা উন্মোচিত হবে, ততো দ্রুতই এদেরকে ছুড়ে ফেলে দিয়ে বাংলাদেশের নতুন বাম রাজনীতি গড়ে উঠতে পারবে। তবে আমাদের ক্লাসিকাল বামদের অন্তর্গত এই দুর্বলতা যে শুধু হিন্দুত্ববাদের মোকাবেলার ক্ষেত্রেই, তা না। বরং এখনো এইসব মান্ধাতা আমলের বাম রাজনীতি যারা করেন, তাদের মধ্যে আরো নানান রকম প্রতিক্রিয়াশীলতা আছে। তাদের নেতা কর্মীদের মধ্যে জাতীয়তাবাদ, নারী অধিকার, জেন্ডার নর্মস ইত্যাদি বিষয়ে ভয়াবহ রকম প্রতিক্রিয়াশীল চিন্তা ভাবনা হাজির আছে। ফেসবুকের কল্যানে সাম্প্রতিক সময়ে তা আমরা প্রায়ই লক্ষ্য করেছি। আর যারা ভেতরকার খবর জানেন, তারা জানেন আসল পরিস্থিতিটা আরো কতো ভয়াবহ। তৃনমূলের বিজয়ে আনন্দিত হওয়ার কারন দেখিনা। এই সময়ে এমনকি এই বিজয় নিয়ে সাময়িক স্বস্তিবোধ করাও ফ্যাসিবাদ বিরোধী লড়াইয়ে হাল ছেড়ে দেয়ার সামিল। এইভাবে ফ্যাসিবাদকে পরাজিত করা যায় না। একমাত্র বামপন্থীরাই পারে ফ্যাসিবাদের বিরুদ্ধে প্রকৃত সংগ্রাম করতে, ফ্যাসিবাদকে পরাজিত করতে। আফসোস যে, এই নির্বাচনের ফলের মধ্যে আমরা বিজেপির পরাজয় না, বরং প্রত্যক্ষ করছি বাঙলার পুরাতন বাম রাজনীতির চূড়ান্ত পরাজয়। এই পরাজয় স্বীকার করে নেয়াটা বাঙলার নতুন বাম রাজনীতির জন্যেই জরুরি। বাঙলার পুরাতন বাম রাজনীতির মৃত্যু ঘটে গেছে। এখন সময় পুনরুত্থানের। এই নতুন বাম রাজনীতি হবে এন্টি ফ্যাসিস্ট, এন্টি রেসিস্ট, এন্টি পেট্রিয়ার্কি ও এন্ট্রি ক্যাপিটালিস্ট। এইটা এন্টাগোনিজমের সময়। বাঙলার হরমাগিদনে (আর্মাগেডন) বামপন্থা বনাম ফ্যাসিবাদের চূড়ান্ত যুদ্ধের সময়। এখন হারমোনিয়াম বাজাবার সময় না, এখন সময় শিঙ্গা বাজাবার। ইনকিলাব জিন্দাবাদ।
তথাকথিত রিয়েলপলিটিক্সের বিপরীতে যে ডিঙ্গোপলিটিক্সের প্রস্তাব করেন লাতুর, তা জার্মান ডিং ও ইংরেজি থিং শব্দের ধাতুগত অর্থের ওপর নির্ভরশীল। অক্সফোর্ড ডিকশনারি এবং হাইডেগারের বরাত দিয়ে লাতুর দেখান যে, ইংরেজি থিং শব্দটির আদি অর্থ হলো ‘সমাবেশ বা সংসদ’। থিং ধারণাটি দিয়ে তিনি এমন এক সমাবেশের কথা বলেন যার মধ্যে শুধু মানুষই নয়; বরং নানান অমানবিক সত্তারও উপস্থিতি রয়েছে।...গণ শব্দটির ধারণক্ষমতাও কম নয়। হরিচরণ বন্দ্যোপাধ্যায় রচিত ‘বঙ্গীয় শব্দকোষ’ অনুযায়ী এর আক্ষরিক অর্থ সমূহ, সমুদয় ইত্যাদি; এবং শব্দটি শুধু মানুষের ক্ষেত্রেই নয়; বরং দেবতা এবং রাক্ষসদের সম্মেলন বোঝাতেও ব্যবহৃত হতে পারে। সংস্কৃত সাহিত্যেও শব্দটির ব্যবহার পাওয়া যায় মানুষ, দেবতা এবং জীবের ক্ষেত্রে। বাংলা ভাষায় আধুনিক জীববিজ্ঞানের শ্রেণিবিভাগ সংক্রান্ত পরিভাষা হিসেবেও গণ শব্দটির এমন অর্থ পাওয়া যায়, যাতে সব জীবকেই কোনো-না-কোনো গণের অন্তর্ভুক্ত করা হয়েছে এবং প্রতিটি গণই একের অধিক প্রজাতিকে ধারণ করতে সক্ষম বর্গ। সুলতানের ছবির রাজনৈতিকতা আমাদের কাছে পরিষ্কার হয়ে উঠবে, যদি আমরা গণ ধারণাটিকে ব্যক্তিমানুষের সম্মিলনের ধারণা অতিক্রম করে মানুষ এবং অমানবিক বিভিন্ন সত্তার সম্মিলন হিসেবে চিন্তা করতে পারি এবং গণক্ষমতাকে চিন্তা করতে পারি সবকিছুর মধ্যেই হাজির-থাকা প্রাণশক্তি বা রুহ হিসেবে। সহজ করে বললে, এমন এক সংসদের কথা আমাদের চিন্তা করতে হবে, যা এমন এক গণের প্রতিনিধিত্ব করে যা শুধু মানুষেরই নয়।
সাম্প্রতিক দুনিয়ায় বিষয়বস্তুকেন্দ্রিক অস্তিত্ববিদ্যা এবং নয়া বস্তুবাদের অনুসারীদের মাধ্যমে অমানবিক বিভিন্ন সত্তার কর্তারূপ আমাদের কাছে পরিষ্কার হয়ে উঠেছে। পাশ্চাত্য চিন্তার ইতিহাসে সাম্প্রতিক এই পরিবর্তন বড় ঘটনা বটে, যেহেতু মানবিক সাবজেক্টের স্বাধীন ইচ্ছানির্ভর রাজনীতির ধারণার মধ্যেই ইউরোপের রাজনৈতিক চিন্তা দীর্ঘদিন সীমাবদ্ধ ছিল। নৃতাত্ত্বিক ব্রুনো লাতুর এ কারণেই সাবজেক্টের জায়গায় গুরুত্বপূর্ণ করে তুলেছেন ‘এক্টেন্ট’-এর ধারণা অর্থাৎ অমানবিক সত্তার কর্তারূপের ধারণা। বাংলায় যদিও আমরা সাধারণত সাবজেক্টকে কর্তা এবং সাবজেকটিভিটিকে কর্তাসত্তা হিসেবে অনুবাদ করি; কিন্তু ‘কর্তা’ শব্দটি স্বাভাবিকভাবেই সাবজেক্টের চেয়ে আলাদা দ্যোতনা ধারণ করে। এভাবেও বলা যায় যে, বাংলা ভাষায় কর্তা ধারণাটার মধ্যেই সাবজেক্ট এবং এক্টেন্টের ধারণাকে ধরা সম্ভব, যেহেতু কর্তা ধারণাটি প্রথম থেকেই কর্মের ধারণার সঙ্গে যুক্ত। আর কে না-জানে যে, স্বাধীন ইচ্ছা বা এজেন্সি থাকুক বা না-থাকুক, বিভিন্ন প্রাকৃতিক শক্তিও প্রাকৃতিক নিয়মেই এমন সব কর্ম সংঘটন করে, যার প্রভাব পড়ে সরাসরি মানুষের জীবনে। বিশেষ করে, এই করোনা পেন্ডামিকের সময় আমরা দেখলাম কীভাবে ভাইরাসের মতো আধা জীব ও আধা জড় একটা সত্তা পরিণত হয়েছে প্রধান রাজনৈতিক সত্তায়, যার কাছ থেকে নিজেকে রক্ষা করার জন্য পৃথিবীর দেশে দেশে মানুষ তাদের রাজনৈতিক অধিকারগুলো লম্বা সময়ের জন্য ত্যাগ করতে বাধ্য হয়েছে।...এই ছবিতে হাজির-করা কৃষকের দেহ একটি বি-উপনিবেশায়ন প্রকল্প হওয়ার পাশাপাশি তা আধুনিক জৈবক্ষমতার সাবজেকশন এবং তার দ্বারা উৎপাদিত সাবজেকটিভিটির বাইরে-থাকা একধরনের সত্তার উপস্থাপনা এবং এই উপস্থাপনার মধ্যে মানুষের জীবের জীবনের অনন্ত প্রাণশক্তির তত্ত্ব নিহিত রয়েছে। সবশেষে সুলতানের এই পেইন্টিংটিকে কেন্দ্রে রেখে ঐতিহাসিক বস্তুবাদ এবং নয়া বস্তুবাদের মধ্যে সংযোগ প্রতিষ্ঠার একটি চেষ্টা এই লেখাটিতে করা হয়েছে। অথবা এভাবেও বলা যায় যে, বস্তুবাদের এই দুটি ঐতিহ্যের মধ্যে সম্পর্ক প্রতিষ্ঠার একটি ময়দানের ভূমিকা পালন করেছে এই পেইন্টিংটি–এই লেখাটির জন্য।
"বলাবাহুল্য ইসলাম একই সঙ্গে দ্বীন এবং রাজনীতি। রাজনীতি দ্বীনেরই অন্তর্গত বিষয়। দ্বীনের বাইরে রাজনীতির কিম্বা রাজনীতির বাইরে দ্বীনের আলাদা কোন পরিসর আছে আধুনিকতার এই দাবি ইসলাম কোনদিনই মানে নি, মানে না, মানতে বাধ্য না। রাসুলে করিমের জীবনে দ্বীন এবং রাজনীতি অঙ্গাঙ্গী জড়িত।" - ফরহাদ মজহার (২৬ এপ্রিল ২০২১) তো, ওনার এই বক্তব্যের প্রেক্ষিতেই আমি লিখেছিঃ "ফরহাদ মজহার দ্বীনের সাথে রাজনীতির যে ধাতগত সম্পর্ক (রাজনীতি দ্বীনের অন্তর্গত) হাজির করেন, তা ইসলামের ইতিহাসকে পাত্তা না দিয়েই করেন। এবং এরফলে রাজনীতিকে রাষ্ট্র, বিচার ব্যবস্থা ও আইনের অধীন বানিয়ে ফেলার সম্ভাবনা তৈরি হয়।" "রাজনীতি দ্বীনের অন্তর্গত" কথাটা যে আমি ব্রাকেটে রেখেছি, তা মূলত ফরহাদ মজহারের বক্তব্য "রাজনীতি দ্বীনেরই অন্তর্গত বিষয়" কথাটারই সাপেক্ষে। এইটা ঠিক যে আমি ওনার উদ্ধৃতি সরাসরি ব্যবহার করি নাই। যেহেতু আমার লেখাটা ছিল ওনার একটা ফেসবুক পোস্টের ক্রিটিক, এবং তা লিখেছিলাম ওনার ঐ পোস্টের দিনই, সেহেতু উদ্ধৃতি না দিয়েই লিখেছিলাম। সরাসরি ওনার লেখা থেকে উদ্ধৃতি না দেয়ার উদ্দেশ্য ওনার ব্যাপারে প্রোপাগান্ডা করা নয়। ব্যক্তিগতভাবে আমি মনে করি যে আমি ওনার বক্তব্যটা যথাসম্ভব সঠিকভাবেই তুলে ধরেছি। আর এই উপস্থাপনে কোন ভুল থাকলে, সেইটা ভুল বুঝাবুঝি হইতে পারে, কিন্তু বুদ্ধিবৃত্তিক অসততার যে অভিযোগ উনি এনেছেন - মোটেই তেমন কিছু না। এই কারনেই ওনার বক্তব্যটাই এখানে সরাসরি উদ্ধৃত করে দিলাম। মজহারের আজকের লেখাটার একটা অভিযোগের জবাব বিশেষভাবে দেয়া দরকার। আর তা হইল যে তিনি ধরেই নিছেন যে আমি দ্বীন ও দৌলার বাইনারিকে ধর্ম বনাম রাজনীতির বাইনারি হিসাবে উপস্থাপন করেছি। কিন্তু ব্যাপারটা মোটেই তা না। উনি আমার যে লেখাটির কথা বলেছেন, সেখানে আমি মোটেই দ্বীনকে ধর্ম এবং দৌলাকে রাজনীতি/সেকুলার রাজনীতি অর্থে ব্যবহার করি নাই। বরং শব্দগুলা ও বাইনারিটা আধুনিক যুগের আগে যে অর্থে হাজির ছিল, সেইটাই তুলে ধরবার চেষ্টা করেছি। উনি লিখেছেন "বঙ্গীয় সেকুলাররাও ইসলামের ইতিহাসে দ্বীনের বিপরীতে বা বাইরে দৌলা বা দাওলা আবিষ্কার করবে, তাতে বিস্মিত হওয়ার কিছু নাই"। কিন্তু এইখানে আমার আবিষ্কার করবার কিছু নাই। দ্বীন ও দৌলার বাইনারি প্রাকআধুনিক মুসলিম দুনিয়ায় হাজির ছিল। এখানে আমার নতুন করে আবিষ্কার করবার কিছু নাই। এই বাইনারি আধুনিক রিলিজিওন বনাম সেকুলার পলিটিক্সের বাইনারি না। কিন্তু এই বাইনারির নিজস্ব অর্থ আছে। আমি সেই অর্থ ও অর্থ সংক্রান্ত জটিলতাগুলাই তুলে ধরার চেষ্টা করেছি। দ্বীন ও দৌলার বাইনারি বোঝার জন্যে আধুনিক জ্ঞানতাত্ত্বিক পূর্বানুমানগুলা যথাসম্ভব দূরে রাখা জরুরি। এইক্ষেত্রে আমার মনে হয় যে আমি ফরহাদ মজহারের চাইতে বেশি সতর্ক। উনিই বেশ সাবলীল ভাবে দ্বীন আর রাজনীতির মধ্যে সম্পর্ক নিয়ে কথা বলেন। আমিতো তা করিনা। আমি বরং, দ্বীন ধারণাটিকে এর আপন ইতিহাসের মাধ্যমে বুঝতে আগ্রহী। ইসলামের ইতিহাসে আল্লাহর দ্বীনের (শাস্ত্রীয় এবং শেষ বিচার এই দুই অর্থেই) ধারণাকে দুনিয়াবি রাজনীতি ও আইনি ব্যবস্থা থেকে আলাদা করে বুঝতে ও তত্ত্বায়ন করতে বাধ্য হয়েছেন আলেম ও বিপ্লবীরা। ইতিহাসে এমনটাই দেখা যায়। আমি বানিয়ে বলছিনা। আমার মনে হয়, ফরহাদ মজহার যদি কিছু পূর্বানুমান মুক্ত হয়ে আমার লেখাটা বোঝার চেষ্টা করতেন, তাইলে এইভাবে প্রোপাগান্ডা বা অহংকারের অভিযোগ আনতে পারতেন না। আমার লেখার ভাষাতো খুবি পরিষ্কার ছিল। উনি লিখেছেন "রাসুলে করিমের জীবনে দ্বীন এবং রাজনীতি অঙ্গাঙ্গী জড়িত"। আর তার বিপরীতে আমি লিখেছি "নবীর কাছে ইসলাম একটি দ্বীন হলেও, যে রাজনৈতিক প্রতিষ্ঠান তিনি বানিয়েছেন, যে রাজনীতি তিনি করেছেন - তাকে ঐ ইসলাম নামক দ্বীনের মধ্যে সংকুচিত করেন নাই।...মহানবী ইসলামকে একটি দ্বীন ঘোষণা করলেও, রাজনীতিকে সেই দ্বীনের মধ্যে সংকুচিত করেন নাই। নবীর এই বিশেষ পলিসিটা এখনকার দিনে অনেকেরই বুঝতে কষ্ট হয়। কারন আধুনিক রাজনৈতিক জ্ঞানতাত্ত্বিক প্যারাডাইমগুলা আমাদের চিন্তাকে আচ্ছন্ন করে রাখে। কিন্তু দ্বীন সংক্রান্ত নবীর এই পলিসিটা নতুন করে ঠিকঠাকভাবে বোঝা দরকার।" তো আমার লেখার উদ্দেশ্য মোটেই জ্ঞানের অহঙ্কার করা বা ফরহাদ মজহারের ব্যাপারে প্রোপাগান্ডা ছড়ানো নয়। বরং উদ্দেশ্যটা এইখানে দ্বীন ও রাজনীতির সম্পর্ক নিয়ে ওনার যে বুদ্ধিবৃত্তিক ও রাজনৈতিক অবসথান - তার মোকাবেলা করা। আমার মোকাবেলাটাও বুদ্ধিবৃত্তিক ও রাজনৈতিক। উনি রেগে না গিয়ে আমার বক্তব্যটা বুঝার চেষ্টা করলে হয়তো খেয়াল করতেন ঠিক কোন জায়গাটায় আমি দ্বিমত করছি। দ্বীনের ধারণা নিয়ে যেসব মত ও জটিলতা আছে, তা বিবেচনায় না নিয়ে রাজনীতিকে দ্বীনের অন্তর্গত দাবি করাটা আমি সমস্যার মনে করি। আমার লেখালেখি ও রাজনীতির একটা বড় অংশই হইল আইনের বাইরে মানুষের স্বাধীন কর্ম, রাজনীতি এবং বিপ্লবী সহিংসতার এলাকাগুলা পরিষ্কার করা। আজকাল সবকিছুকে আইনের অন্তর্গত বানিয়ে ফেলার যে গ্যাঞ্জামের মধ্যে আমরা পড়েছি, তা থেকে বের হওয়ার চেষ্টা করা। কেনোনা আইনের মধ্যে রাজনীতি ও সহিংসতাকে পুরাপুরি সংকুচিত করে ফেললে আইনের যে অবস্থা হয়, সেইটাকেই আমি বলি - দাজ্জালি শাসন। অন্যদিকে বিপ্লবী রাজনীতি এবং সহিংসতার আইনি তথা শাস্ত্রীয় দ্বীনের অন্তর্ভুক্ত হওয়ার প্রয়োজন নাই। খোদ কোরানেই দেখবেন যে মক্কা থেকে উচ্ছেদ হওয়া নবী ও তার অনুসারীদেরকে সহিংসতার অনুমোদন দেয়া হচ্ছে, কিন্তু এই সহিংসতাকে দ্বীনের অন্তর্ভুক্ত বলা হয় নাই, বরং পূর্বজ বলা হয়েছে। এই ব্যাপারে লিখেছি আগে। এখন, কেউ যদি কোরানকে কেবল শাস্ত্রীয় দ্বীনের উৎস হিসাবে পাঠ করেন, তাইলে এই বক্তব্যকে মুরতাদদের সাথে অনন্ত যুদ্ধের বিধান হিসাবে পাঠ করতে পারেন। কোরান-হাদিসকে আইন ও সংবিধানে সংকুচিত করতে চাওয়া আধুনিক ইসলামপন্থার এই যুগে তা-ই হয়ে আসছে বেশি। কিন্তু কেউ যদি কোরানের এই আয়াতকে নবী ও তার অনুসারীদের সাথে কোরানের অন্টোলজিকাল সম্পর্কের আলোকে পাঠ করেন, তাইলে দেখবেন যে আল্লাহ্‌ অনুমোদিত এই সহিংস রাজনীতি মোটেই ঐ সময়কার কোন শাস্ত্রীয় দ্বীন বা আইনের অন্তর্ভুক্ত ব্যাপার না। বরং তৎকালীন আরবের গোত্রীয় আইন এবং ইহুদীদের শাস্ত্রীয় দ্বীনের বাইরে নবী ও তার অনুসারীদের স্বাধীন কর্ম ও রাজনীতির ব্যাপার। আপনি এই স্বাধীন রাজনীতিকে আল্লাহর বিচার অর্থে দ্বীন ভাবতে পারেন (তবে মনে রাখা দরকার যে নবীর মৃত্যুর পর সেই ধরণের দ্বীনের দুনিয়াবি হাজিরার ব্যাপারে কোন ঐক্যমত নাই)। ফরহাদ মজহার দ্বীন বলতে তেমন কিছু বুঝিয়ে থাকতেও পারেন। তবে তার লেখায় তা পরিষ্কার না। বাংলাদেশে বরং দ্বীন কথাটি দিয়ে শাস্ত্রীয় দ্বীন বা শরিয়তি ইসলাম বোঝাবার চলই বেশি। এই কারনেই আমি লিখেছি যে; "মজহারের দ্বীন সম্পর্কৃত এই প্রচারগুলাও সেই সংকোচনের (ইসলামিস্টদের সংকোচনের মতো) ঝুঁকির মধ্যেই থাকে। এবং, এখনো ইসলামপন্থীদের মধ্যে দ্বীনের যে সংকোচনবাদী ধারা ও মতাদর্শগুলা আছে, সেগুলাকেই শক্তিশালী করে। যার ফলে তার দ্বীন সংক্রান্ত আলোচনা দিনশেষে আধুনিক রাষ্ট্র ও রাজনীতির গায়ে ইসলামের লেবাস সেটে দেয়ার ঝুঁকি এড়াইতে পারেনা"। এই কারনেই আমি তার লেখাটার প্রতিবয়ান হাজির করেছি। এবং এই প্রতিবয়ানটা আমার বুদ্ধিবৃত্তিক ও রাজনৈতিক অবস্থানের সাপেক্ষেই হাজির করেছি। যেই রাজনীতিটা আমি এইখানে করেছি, তা মোটেই নতুন কিছুনা। এর সিলসিলা হাজার বছরের পুরাতন। তবে আধুনিক যুগের সাপেক্ষে এই তর্ক ও রাজনীতিটা শুরু করেছিলেন ওয়াল্টার বেনিয়ামিন। কার্ল স্মিট যখনি রাজনীতি ও সহিংসতাকে আইনের মধ্যে সংকুচিত করতে চাইতেন; বেনিয়ামিন তখনি তার পালটা চেষ্টা করতেন এদেরকে আলাদা করে ফেলতে। তাদের দুইজনের এই লড়াইটাকেই জর্জো আগামবেন নাম দিয়েছেন "একটি বাতিল প্রসঙ্গে মহাকায়দের যুদ্ধ" (জাইগান্টোমেকি কনসার্নিং এ ভয়েড)। আগামবেন নিজেও দেরিদার আইন ও রাজনীতি সংক্রান্ত লেখাগুলার বিপরীতে এই ধরণের রাজনৈতিক তর্কযুদ্ধ জারি রেখেছেন। আমারও মাঝেমাঝে তা করতে হয়, ফরহাদ মজহারের লেখার বিপরীতে। আমার এই রাজনৈতিকতাকে উনি কেন অহঙ্কার হিসাবে পাঠ করলেন তা আমি শিওর না। আমার কাছাকাছি বয়সের ও কম বয়সী অনেক তরুণ লেখক আমাকে অহংকারী ভাবেন। কিন্তু ফরহাদ মজহারও যদি তেমন ভাবেন, তাইলে ব্যাপারটা দুঃখজনক।
এদেরকে ধাতানির উপরে রাখুন। কাজ হবে। এরা যদি ভাল হয়ে যায় তো ঠিক আছে। তার বদলে সরকার আর ক্ষমতাবানদের স্বার্থ রক্ষা করতে থাকলে এদেরকে প্রতিহত করা ছাড়া আর কোন উপায় থাকবেনা।
ভাল পুঁজিবাদ ও খারাপ পুঁজিবাদ লুটেরা পুঁজিপতিদের হাতে বাংলাদেশের জনগণের দাসত্ব নিয়ে কথা ওঠার পর গতকাল থেকে কয়েকজন ভাল পুঁজিবাদ ও খারাপ পুঁজিবাদের পার্থক্য নিয়ে আলাপ তুলেছেন। এই ব্যাপারে কোন সন্দেহ নাই যে উন্নত বিশ্বের পুঁজিবাদ বাংলাদেশের লুটেরা পুঁজিবাদের তুলনায় বহুগুনে ভাল। শ্রমের মূল্য, শ্রম ঘন্টা ইত্যাদি ক্ষেত্রে উন্নত বিশ্বের পুঁজিপতিদের কিছু নিয়ম কানুন মেনে চলতে হয়। পাশ্চাত্যের শ্রমিকদের জীবনের মান বাংলাদেশের এভারেজ বড়লোকদের চাইতে ভাল। আর ইউরোপের যেসব রাষ্ট্রে ওয়েল ফেয়ার সিস্টেম আছে, তার পেছনে যেমন বামপন্থার প্রভাব ও তার সাথে প্রতিযোগিতার ব্যাপার আছে, তেমনি এই রাষ্ট্রগুলার অর্থনৈতিক (পুঁজিবাদী) সক্ষমতার ব্যাপারও আছে। তাইলে আমরা কি এমন ভাববো যে পুঁজিবাদ মানে কোন একক অর্থনৈতিক সিস্টেম না, বরং বিভিন্ন জায়গায় আলাদা আলাদা অর্থনৈতিক সিস্টেম? আদতে তা না। এই ভাল পুঁজিবাদ আর খারাপ পুঁজিবাদ - একি মুদ্রার দুই পিঠ। উন্নত বিশ্বের ওয়েল ফেয়ার পুঁজিবাদ বাংলাদেশের শ্রমিকের শ্রম শোষণ থেকে কোন লাভ করেনা এইটা ভাইবেন না। পুঁজিবাদের একটা ঔপনিবেশিক কাঠামো আছে। কখনো সময় সুযোগ হইলে এই দুনিয়ার রিসোর্স ফ্লো-এর কিছু ম্যাপ খুঁইজা দেইখেন। দেখবেন জ্বালানি সম্পদ মূলত অনুন্নত অঞ্চল থেকে উন্নত অঞ্চলগুলাতে যাইতাছে। কিন্তু দেখবেন আবর্জনা যাইতাছে উলটা দিকে। কখনো সময় পাইলে দুনিয়ার বৈদ্যুতিক আলোর ম্যাপ দেইখেন। দেখবেন উন্নত দেশগুলা রাতের বেলাও কতো আলোকিত, কিন্তু সেই তুলনায় বাকী দুনিয়া অনেক অনেক অন্ধকার। এই আলো আর আন্ধার - ভাল ও খারাপ পুঁজিবাদ না। বরং এই আলো ও আন্ধার, উভয়েই একি পুঁজিবাদের অন্তর্ভুক্ত। গরিব দেশের মানুষ আমরা, তাই পুঁজিবাদের আন্ধার ও লুটেরা রূপটাই প্রত্যক্ষ করি। কিন্তু তার মানে এই না যে এর আলোকিত রূপটার সাথে এই আন্ধারের কোন সম্পর্ক নাই। বরং এই আলোর সাথে অন্ধকারের সম্পর্কটা যথেষ্ট বুনিয়াদি ও পারস্পরিক নির্ভরশীলতার। বাংলাদেশের মতো দাসের দেশের মানুষ ধুম করে উত্তর-পুঁজিবাদী সমাজ কায়েম করবে, এই আশা আমি করিনা। কিন্তু, পুঁজিবাদের আন্ধারের সাথে লড়াই করার সময় এর আলোকিত অংশকে এর থেকে বিচ্ছিন্ন কিছু বলে ভাবাটা ঠিক হবেনা। পুরা ছবিটা দেখতে পারতে হবে। মনে রাখতে হবে যে রানা প্লাজার শ্রমিকদের গণহত্যার জন্যে যেমন দেশীয় লুটেরা পুঁজিপতিরা দায়ী, তেমনি এই শ্রমিকরা মারা গেছেন দুনিয়ার সবচাইতে বড় কিছু ব্র্যান্ডের জন্যে পোষাক বানাইবার সময়। আমাদের লুটেরা পুঁজিপতিরা গার্মেন্টস কর্মীদের শোষণ করে এইটাতো আমরা দেখিই, কিন্তু এই শ্রমিকরা পোষাক বানায় যে সারা দুনিয়ার মানুষের জন্যে তা কেন আমরা ভুলে যাই? আমাদের শ্রমিকরাতো মধ্যপ্রাচ্যে দাস। এ যুগের কলোসিয়াম, মানে বিশ্বকাপের স্টেডিয়াম বানাইতে গিয়া তারা মারা যায়। ঐ খেলাতো এনজয় করবে সারা দুনিয়া। ভুলে যাইয়েন না। শুধু আওয়ামী লীগের কাছে না। শুধু দেশীয় পুঁজিপতিদের কাছে না। এই বিশ্বের কাছে আমাদের অনেক দেনা পাওনা বাকী রয়ে গেছে। আমাদের অপরিণত চিন্তা ও রাজনীতির কারনে আমরা তা আদায় করা দূরে থাক, দাবিও করতে পারছিনা। এই কারনেই সবার আগে দেশীয় লুটেরা পুঁজিপতিদের পরাজিত ও উচ্ছেদ করতে হবে। এই দুনিয়ায় নিজেদের প্রকৃত অস্তিত্ব অনুধাবন করে অধিকারবোধ নিয়ে দাঁড়াইতে হবে। বর্তমান বিশ্বব্যবস্থার অন্যতম প্রধান প্রলেতারিয়েত-প্রেকারিয়েত জাতি হিসাবে বিশ্বের কাছে (তথাকথিত ভাল পুঁজিবাদের কাছে) আমাদের দাবি দাওয়া নিয়ে হাজির হইতে হবে। আপনি কমিউনিস্ট হন বা ক্যাপিটালিস্ট, এছাড়া মুক্তির অন্য কোন উপায় নাই। 
বাংলাদেশের সাংবাদিকরা কতোটা জঘন্য তা আমি প্রথম বুঝতে শুরু করি তেরো সালে। নাস্তিকদেরকে কীভাবে অধিকারহীন জীবন হিসাবে উৎপাদন করা হয়েছে, তাদের খুনের জন্যে তাদেরকেই কীভাবে উলটা দায়ী করা হয়েছে, তা ভুক্তভোগী মাত্রই জানেন। বিভিন্ন জালেমদের জুলুম জায়েজ করা থেকে শুরু করে ভিকটিম ব্লেমিং - এইসব কাজে বাংলাদেশের সাংবাদিকদের চাইতে পারদর্শী কমই আছে দুনিয়ায়। কিছুদিন আগেই এরা পুলিশের গুলিতে নিহত মাদ্রাসার ছাত্রদের সন্ত্রাসী হিসাবে উৎপাদন করেছে আপনাদের অনেকের চোখের সামনেই। আমার বন্ধুলিস্টের অনেকেই এর বিরুদ্ধে সামান্য প্রতিবাদ করার প্রয়োজন দেখেন নাই। এখনো মিডিয়াগুলা কওমি মাদ্রাসার ছাত্রদেরকে সন্ত্রাসী এবং হত্যাযোগ্য জীবন হিসাবে উৎপাদন করার জিহাদ চালিয়ে যাচ্ছে প্রতিনিয়ত। আর আজকে তারা বসুন্ধরার এমডির পক্ষে কেমন দালালিটা করতাছে দেখেন? এই দালালেরা যেকোন ক্ষমতাবানের পা চাটতে পারে, যেকোন ভিকটিমকে দোষী বানাতে পারে। ফরহাদ মজহারের একটা মন্তব্য নিয়ে একদা অনেক বিতর্ক করেছেন বাংলাদেশের সেকুলারিস্ট, লিবারাল সমাজ। কিন্তু আজকে যদি কারো মনে সময় টিভির অফিসে বোমা মারার ইচ্ছা জাগে, তার ব্যাপারে আপনার ভাবনাটা কী হবে? আমি বলতাছিনা যে বোমা মারাটা ভাল কাজ, বা তা সমর্থন করা উচিৎ। আমি যাস্ট বলতে চাচ্ছি যে যেই সাংবাদিক, সম্পাদক ও পত্রিকাগুলার কাজই হইল জুলুম ও সহিংসতার পক্ষে অনুমোদন দেয়া, ভিকটিম ব্লেমিং করা - তাদেরকে সহিংসভাবে প্রতিরোধের ইচ্ছা সুস্থ স্বাভাবিক একজন মানুষের মনে আসতে পারে কি না?
মজলুমের জুলুম মানুষ একটা স্বাধীন প্রাণী। স্বাধীনতা তার ফিতরতের অংশ। মানুষ যখন পরাধীন হয়, যখন সে প্রতিনিয়ত জুলুমের শিকার হয়, তখন এই ফিৎরত থেকে তার বিচ্যুতি ঘটে। জুলুমের মধ্যে যেইভাবে তখন সে বেঁচে থাকতে ও লড়াই করতে শেখে - তা অনেকসময়ই সঠিক লড়াই না। অনেকক্ষেত্রেই সে মাইক্রো জুলুম শেখে। নিজের চাইতে ক্ষমতাবানদের জুলুম মুখ বুজে সহ্য করতে এবং নিজের চাইতে দুর্বলদের উপরে জুলুম করতে শেখে। ভাবে যে এইটাই দুনিয়ায় বেঁচে থাকার একমাত্র উপায়। যেমন ধরেন, বাংলাদেশের মেয়েরা। পিতৃতান্ত্রিক সমাজ ব্যবস্থায় প্রতিনিয়ত জুলুমের মধ্যে বড় হইতে হইতে তারাও নানান রকম জুলুম শেখে। বিশেষ করে মাইক্রো এগ্রেশন, প্যাসিভ এগ্রেশন, গুটিবাজি ও নোঙরা রাজনীতিতে অভ্যস্ত হয়ে যায়। সেই সাথে তারা ছেলেদের জুলুমে তাল দিতে শেখে। কারন এইগুলার মাধ্যমেই তারা এই পিতৃতান্ত্রিক জুলুমের ব্যবস্থার মধ্যে খানিকটা ক্ষমতা ও স্বাধীনতা পাইতে পারেন। মূলত এই কারনেই যে পুরুষরা জালেম নয়, তাদের পক্ষে অধিকাংশ বাংলাদেশী মেয়ের সাথেই সম্পর্ক রাখা কঠিন। কারন, মেয়েরাতো ছোটকাল থেকে ছেলেদের সাথে যেই ধরণের পলিটিক্স করতে শিখেছে, সেই ধরণের পলিটিক্স তাদের সাথেও করে। জালেম না, এমন পুরুষদের চিনতে বা বুঝতে বা তার কথার অর্থ বুঝতে তাদের অসুবিধা হয়। ফলে না চাইলেও তারা এই ধরণের ছেলেদের সাথে জুলুম করে ফেলেন। বাংলাদেশে এখনকার দিনে যেই ছেলেরা পিতৃতন্ত্র থেকে বের হইতে চেষ্টা করেছেন, তাদের সবারই কম বেশি এমন অভিজ্ঞতা আছে। তবে মেয়েদের উদাহরণটা এইক্ষেত্রে একটা উদাহরণ মাত্র। সব ধরণের মজলুমদের মধ্যেই এমন জুলুমে অভ্যস্ত হয়ে যাওয়ার প্রবণতা থাকে। সব মিলিয়ে, জুলুম ত্যাগ করা মোটেই সহজ কাজ না। তবে জুলুমহীন জীবনের চেষ্টায় একধরণের শান্তি আছে। আপন ঘরে ফেরত যাইতে থাকার শান্তি।
আনফ্রেন্ড করলে ফ্রিডম অফ স্পিচ লঙ্ঘন হয় না আমি কোন সেলিব্রেটি নই। তেমন ক্ষমতাবান কোন মানুষও নই। দেশের মানুষের উপর ক্ষমতা প্রয়োগ করতে সক্ষম কোন পদও নাই আমার। তাও কেউ কোন কারনে ক্ষমতাবান বা সেলিব্রেটি মনে করে আমাকে নিয়ে গসিপ করতেই পারেন। গালিগালাজ, ট্রল এইগুলাও করতে পারেন। আমার ভাল না লাগলেও কারো বিরুদ্ধে মামলা করতে যাবোনা। এমনকি হেট স্পিচের ক্ষেত্রেও আমি আইন প্রয়োগকে সর্বশেষ সমাধান বলে মনে করি। বাক স্বাধীনতা ও হেট স্পিচ বিষয়ে আমার অবস্থান হইল যে এইসব ব্যাপারে যথাসম্ভব সামাজিক ঐক্যমতে পৌছাইতে হবে, এবং এই ব্যাপারগুলা যথাসম্ভব আইনের বাইরে রাখতে হবে। নতুবা জুলুম আরো বৃদ্ধি হবে। আনফ্রেন্ড করা মানে কারো বাক স্বাধীনতা কেড়ে নেয়া না। বরং, আনফ্রেন্ড করা। আমরা সবার সাথেতো চিরকাল বন্ধুত্ব রাখিনা। বিভিন্ন কারনে বিচ্ছেদ ঘটতে পারে। তো, আমি যখন কাউরে বন্ধুত্ব দেই, তার মানে আমি তারে আমার জীবনে একটা সম্মানজনক অবস্থান দিলাম। এর মানে এই না যে সে আমার কোন সমালোচনা করতে পারবেনা। তবে অবশ্যই আমি আশা করবো যে যিনি আমার বন্ধু তিনি আমাকে নিয়ে কোন পাবলিক গসিপ, ট্রল, গালিগালাজে অংশগ্রহণ করবেন না। কারন তিনিতো সরাসরি আমাকেই প্রশ্ন করার অধিকার রাখেন, যদি তার মনে কোন প্রশ্ন থাকে আমার ব্যাপারে। আমার কোন বুদ্ধিবৃত্তিক বা রাজনৈতিক অবস্থান নিয়েও তিনি সরাসরি তর্ক করতে পারেন আমার সাথে। সমালোচনাও করতে পারেন। যখনি বন্ধুত্ব দিয়েছি, তখনি এই অধিকারটুকুও তারে আমি দিছি। কিন্তু আমার ব্যক্তিগত জীবনে বন্ধু হওয়ার পরেও বা ফেসবুকের বন্ধুলিস্টে থেকেই যারা আমাকে নিয়ে গসিপ, ট্রল, গালিগালাজ ও টক্সিসিটি ছড়ানোতে সময় দিতে চান, তারা কেনই বা আমার বন্ধু থাকতে চাইবেন? আমার কোন ঠেকা পড়েছে আপনাদের সাথে এই ধরণের টক্সিক বন্ধুত্বের মধ্যে থাকার? আপনি যদি আমাকে বন্ধুই ভাবেন, তাইলে তো আপনাকে যেইটুকু সম্মান দিয়েছি, সেইটা রক্ষা করবেন। আমিতো আপনাকে নিয়ে এমন গসিপ বা ট্রলে অংশগ্রহণ করছিনা। আর যদি আমাকে একজন সেলিব্রেটি এবং নিজেকে আমজনতা বিবেচনা করে এসব করেন, তাইলে আপনি আমার জীবনে আমজনতাই থাকেন। আমার বন্ধুত্ব আপনার জন্যে নয়। আমজনতা হিসাবে আমাকে নিয়া ট্রল করতে পারেন, ঘৃণা বিদ্বেষও ছড়াইতে পারেন। আমার জীবন ঝুঁকিতে ফেলার মতো কোন কাজ না করলে আমি আপনাকে থামাবার চেষ্টাও করবোনা। আজকাল আমাকে নিয়ে গসিপ ও ট্রল করার লোকের অভাব নাই। আমি অভ্যস্ত হয়ে গেছি। কিন্তু যারা এইগুলা করেন, তারা আমার বন্ধু না। আপনি তাদের অবস্থানে যাইতে চাইলে, আপনাকে আমি আনফ্রেন্ড করে হেল্প করতে পারি। দয়া করে বাকস্বাধীনতা হরণের যুক্তি দিয়েন না আর কী। ব্যাপারটা হাস্যকর। এবং অন্যায়। কেনোনা আপনার কথা বলার বা সমালোচনা করার অধিকারে আমি সামান্য হস্তক্ষেপও করি নাই। এবং আপনার টক্সিক বন্ধুত্ব থেকে নিজেকে বাঁচিয়ে রাখার অধিকার আমার আছে। 
ইনকাম ছাড়া ছেলেদের আর কোন জিনিসটাকে বাংলাদেশের বাপ মায়েরা রিস্পেক্ট করতে শেখায় বলেন? সফল ছেলে হওয়ার জন্যে হয় আপনাকে লুটেরা পুঁজিপতী ও ভূমিদস্যুদের দালালি করতে হবে, নাইলে বিসিএস পরীক্ষা দিয়া সরকারের দালালি করা জমিদার হইতে হবে। আর যদি দুই ধরণের দালালি করার যোগ্যতা থাকে আপনের, তাইলে আপনার ইনকাম হবে সবচাইতে বেশি। তখন আপনি সবার চোখেই সবচাইতে সফল পুরুষ। দেশের সম্ভ্রান্ত ও অভিজাত পুরুষ। গোল্ডডিগারতো আমাদের পুরা জাতিই। মেয়েদেরকে আলাদা কইরা গোল্ডডিগার তকমা দিবেন কেন?
ঢাকার নাগরিক মাত্রই ভূমিদস্যুদের রক্ষিতা। এই ভূমিদস্যুরা ঢাকার জমিজমা সব দখল করেছে, নদীনালাগুলা ভরাট করে শহরটাকে ড্রেইন বানাইয়া ফেলছে। দস্যু বড়লোক হইলেই তার রুচি উন্নত হবে তা মনে করার কোন কারন নাই। এই কারনেই ঢাকার বুকজুড়ে গড়ে উঠেছে কংক্রিটের জঞ্জাল। ভেনিস ও আমস্টার্ডামের মতো নদী নালা খাল বিধৌত সুন্দর ছিমছাম নগরের সম্ভাবনাময় একটা নগর পরিণত হয়েছে ডিস্টোপিয় বস্তিতে। বয়স যখন কম ছিল, তখন মাঝেমাঝেই বসুন্ধরা সিটিতে বোমা মারতে ইচ্ছা হইতো। কী কুৎসিত একটা বিল্ডিং! রাস্তার ঠিক উলটা পাশেই একসময় প্রাকৃতিক দূর্যোগে হোমলেস হয়ে যাওয়া এবং ঢাকায় আসা মানুষেরা বস্তি বানাইয়া থাকতো। পান্থপথের রাস্তার দুই পাশের এই জাক্সটাপজিশন কখনো মাথা থেইকা সরাইতে পারি নাই। এখন মনে হয়, আসলে রাস্তায় দুই পাশেইতো বস্তি ছিল। একটা ছোটলোকের, আরেকটা বড়লোকের। ঢাকার ভূমিদস্যু প্রভূরা আমাদের শিক্ষিত, বড়লোক ও তথাকথিত এফ্লুয়েন্ট সমাজের জন্যে দেয়ালঘেড়া অপেক্ষাকৃত উন্নত বস্তি বানাইয়া দিছেন। আর দেয়ালঘেরা এইসব বস্তিতে থাকার জন্যে ঢাকার শিক্ষিত মধ্যবিত্ত নাগরিক সমাজের লোকেরা জীবনের একটা বড় সময় ব্যয় করে ফেলেন। এই হইল আমাদের অবস্থা। আরো দুঃখজনক হইল যে, এই কুৎসিত রুচির ভূমিদস্যুদের অধীনে জীবন কাটায়া দিচ্ছেন ঢাকার সাংবাদিক, বুদ্ধিজীবী, রাজনৈতিক নেতা থেকে শুরু করে বিশ্ববিদ্যালয়ের শিক্ষকদের মতো সুশিল সমাজের সবচাইতে গুরুত্বপূর্ণ অংশটি। আমার মনে হয়, ভূমিদস্যুরা যেই নগরের সবচাইতে বনেদি ও ক্ষমতাবান লোক হইতে পারে, সুশিল সমাজকে আপন রক্ষিতা বানাইয়া রাখতে পারে, সেই নগর পুরাপুরি ধ্বংস হয়ে যাওয়াই ভাল। 
বাংলাদেশে আদর্শ নারী ও পুরুষের যে ধারণা শিক্ষা দেয়া হয়, তাতে ক্ষমতাবান পুরুষের রক্ষিতা বা উপপত্নি হইতে চাওয়াটা কেন কোন নারীর জন্যে অস্বাভাবিক হবে? খাচার পাখিতো জানেনা জঙ্গলের স্বাধীনতা। জীবনে একটু আধটু স্বাধীনতার জন্যেও যদি আরেকজন পুরুষের অধীনতা লাগে, তবে ক্ষমতাবান পুরুষের অধীনতাইতো বেশিরভাগ মানুষ করতে চাইবে। মামুনুল একটু হুঙ্কার দিতে পারে বলে, ক্ষমতাবান পরিবারের সন্তান বলে তারজন্যে নিজের বিবেক, বুদ্ধি, ইমান বিকিয়ে দেয়ার মতো পুরুষের অভাব হয় নাই। আর সায়েম সোবহান আনভীরের পা চেটে দিতে প্রস্তুত সাংবাদিক ও সম্পাদকদেরতো দেখতাছেনই এখন। সামনের কয়দিনে দেখবেন তার অধীনস্ত পুলিশ, প্রশাসন ও রাজনৈতিক নেতাদের কীর্তিকলাপ। এই পুরুষ সাংবাদিক, পুলিশেরা যদি খানকি না হয়, ছিলান না হয়, তবে কোন মুখে আপনি ক্ষমতাবানদের সাথে বৈষম্যমূলক প্রেমের সম্পর্ক রাখা কোন নারীরে গালি দেন? বাংলাদেশের অধিকাংশ পুরুষকেই খানকি হইতে শিক্ষা দেয়া হয়। কেবলি প্রেমের সম্পর্কের দিক থেকে নয়। সামাজিক, অর্থনৈতিক এবং রাজনৈতিক সম্পর্কের দিক থেকেও। ইনফ্যাক্ট, প্রেমের সম্পর্কে খানকি হওয়াটা বরং সেই তুলনায় অনেক ভাল, যেহেতু তা অধিকাংশ ক্ষেত্রেই দাম্পত্য সম্পর্কে অনৈতিকতার মধ্যেই সীমাবদ্ধ থাকে। কিন্তু রাজনীতি বা পেশাগত কারনে যারা খানকি হইছেন, তারা ক্ষতি করেন সমাজ ও দেশের। সুতরাং, সাংবাদিকতা, রাজনীতি, পুলিশ বা আমলা প্রফেশনে টিকে থাকার জন্যে যারা খানকি হইছেন, তাদের থুইয়া কোন মুখে আপনি কোন নারীরে বৈষম্যমূলক ও অধীন সম্পর্কের জন্যে গালি দেন? বলি, আওয়ামী লীগের সমর্থকদের চাইতে বড় খানকি কারা আছে বর্তমান বাংলাদেশে? খারাপ ভাষায় লিখলাম, তাই কেউ কেউ রাগ করতে পারেন। কিন্তু সায়েম সোবহানের সাথে ঐ নিহত মেয়েটির সর্বশেষ ফোনালাপ শুনে আসলে মেজাজটা ঠান্ডা রাখা কঠিন হয়ে গেল। কী অকথ্য ভাষায় গালিগালাজ করে, স্লাট শেমিং করে, হুমকি ধামকি দিয়ে মেয়েটাকে আত্মহত্যার প্ররোচিত করলো এই খানকিশ্বর পুরুষ। অথচ এখন বাংলাদেশের ছেলেদের একটা বড় অংশ এই মেয়েটাকেই স্লাট শেমিং করে যাবে। আর এই সায়েম সোবহান নামক খানকিশ্বরকে দেশের আরো বহু খানকি পুরুষেরা কতোভাবে চাটবে এখন, তা খালি দেখেন। এসব ঘটনায় যে (ভদ্র) ছেলেদের ইগো আহত হয়, এবং এরফলে যাদের মনে নারীদেরকেই দোষারোপ করার ইচ্ছা যাগে, তাদের বলবো যে তারা মেয়েদেরকে প্রতিপক্ষ বানাবার ভ্রান্তির মধ্যে আছেন। বরং যেই পিতৃতান্ত্রিক সমাজ ব্যবস্থা আদর্শ নারী ও পুরুষের এই বৈষম্যমূলক, অসুস্থ ও টক্সিক ধারণাগুলা প্রচার করে; সেইটাকেই ভাঙা দরকার। আমাদের সমাজে নারীদের মজলুম অবস্থাটা বুঝতে পারলে, আপনি নিজের মজলুম ও বঞ্চিত অবস্থাটাও আরো ভালভাবে বুঝবেন। এবং এই অবস্থানটাই হউক আপনার নতুন মাস্কুলিনিটির বুনিয়াদি ভিত্তি।
দ্বীনের ডঙ্কা বাজে এবার, শহর মক্কা মদিনে। আয় গো যাই নবীর দ্বীনে অমূল্য দোকান খুলেছেন নবী - যে ধন চাইবি, সে ধন পাবি। বিনা কড়ির ধন, সেধে দেয় এখন - না লইলে আখেরে পস্তাবি মনে ।। * তরিক দিচ্ছেন নবী জাহের বাতেনে, যথাযোগ্য লায়েক জেনে। রোজা আর নামাজ, ব্যাক্ত এহি কাজ - গুপ্তপথ মিলে ভক্তির সন্ধানে ।। ** নবীর সঙ্গে ইয়ার ছিল চারিজন, চারজনকে দিলেন চারমতে যাজন। নবী বিনে পথে - গোল হল চারমতে, লালন বলে যেন সে গোলে পড়িস নে ।। *** * দেখা যাচ্ছে, এই গানে লালন দ্বীনের ধারণার সাথে নগরের বুনিয়াদি একটা সম্পর্ক হাজির করেছেন। দ্বীনের ডঙ্কা (শিঙ্গাও ভাবতে পারেন) বাজে নগরে। দোকানের ধারণাও এখানে গুরুত্বপূর্ণ। ঔপনিবেশিক সময়ে যখন একটা বিশ্ববাজার প্রতিষ্ঠিত হয়ে গেছে, পুঁজিবাদী দুনিয়ায় দোকান যখন পরিণত হয়ে গিয়েছে অন্যতম প্রধান মন্দিরে, তখন লালনসহ বাঙলার অন্যান্য ফকির ও কবিদের গানে বাজার, দোকান ইত্যাদি মেটাফরগুলা কীভাবে ব্যবহার হয়েছে সেইদিকে নজর দেয়া দরকার। দ্বীনের ডঙ্কা বাজতে পারে নগরে, কিন্তু নবী যে দ্বীনের ধারণা প্রচার করেন, তা এই বিশ্বব্যবস্থায় "বিনা কড়ির ধন"। এর মূল্য এই অর্থ ব্যবস্থায় মাপা যাবেনা (আর যখন মাপা যাবে, তখন হয়তো তা আর নবীর দ্বীন না)। কিন্তু এই ধন না নিতে পারলে আখেরে পস্তাইতে হবে। এই রাজনৈতিক আখেরিবিদ্যা বা পলিটিকাল এস্কাটোলজিটা আমাদের অনুধাবন করা দরকার। দ্বীনের ডঙ্কা বাজে যে মদিনায়, তা আখেরাতের ব্যাপার। অর্থাৎ এই ডঙ্কা বর্তমান অর্থ ব্যবস্থার আখের বা শেষটুকু ঘোষণা করবার ব্যাপারও বটে। ** নবীর দেয়া এই দ্বীনের জাহেরি এবং বাতেনি দুইটা রূপ আছে। এই দ্বীনে পৌছাবার যে পথের কথা বলছেন লালন, তা শরিয়ত ও তরিকা (দুইয়ের অর্থই পথ), এই দুই পথই হতে পারে। কিন্তু লালন নিজে ব্যবহার করছেন মূলত তরিক বা তরিকার ধারণা। এবং লালন বলছেন যে নবীর দ্বীনে পৌছাবার তরিকা বা পথ বলতে আসলে একটা কিছু নাই। বরং, কার তরিকা কেমন হবে, তা নির্ভর করছে তার ধারণ ক্ষমতার উপরে। যে যতোটুকুর লায়েক হয়েছে, নবী তাকে সেই অনুসারে তরিক দিয়েছেন। দ্বীনের এই তরিকাকে দ্বীনের সহজিয়া তরিকাও বলা যায়। *** চার সংখ্যাটা যদিও এইক্ষেত্রে চার খলিফার ধারণা থেকে নেয়া, অথবা চার মজহাবের ধারণা থেকে। কিন্তু লালন এইখানে খোলাফায়ে রাশেদিন সংক্রান্ত রাজনৈতিক ধর্মতত্ত্ব বা সুন্নি অর্থডক্সির চার মজহাবকেন্দ্রীক সীমাবদ্ধতার ধারণার কথা সরাসরি বলছেন না। বরং তিনি এইখানে চার সংখ্যাটিকে ব্যবহার করেছেন নবীর দ্বীন সংক্রান্ত বহু ব্যাখ্যার রূপক হিসাবে। নিৎসে যখন খ্রিষ্টিয় নৈতিকতার সিলসিলা আলোচনা করেছেন, তখন যেমন দাবি করেছেন যে ঈসার দ্বীনকে এখন আর সাধু পলের ব্যাখ্যার বাইরে বোঝা সম্ভব না (দেখুন, জিহাদ ও খেলাফতের সিলসিলা বইটির ভূমিকা, অথবা নিৎসের অন দি জিনিওলজি অফ মোরালস), লালনও এখানে চারমতের মেটাফর ব্যবহার করে একিধরণের জটিলতা তুলে ধরেছেন। তিনি বলছেন যে এই চারমতের গোলের মধ্যে পড়া যাবেনা। কিন্তু এই গোল থেকে বের হওয়ার উপায়ও সহজ না। কারন নবীতো আর নাই দুনিয়ায়। এবং তার মৃত্যুর পর থেকেই এই গোলের সুচনা ঘটেছে। নবীর অনুপস্থিতির সাথে যুক্ত এই সংকটের বোঝাপড়া ছাড়া এই গোল থেকে বের হওয়া সম্ভব না। এই কারনেই লালন নবীপ্রেমী, সুফিদের মতোই। "নবী বিনে পথে" হাটার উপায় কী? গোলের মধ্যে না পড়ে গিয়ে? আমার মনে হয় এই গানে এর উত্তর হইল, নিজের যোগ্যতা অনুসারে পথ খুঁজে নেয়া। কেনোনা, নবী নিজেই চারজনকে চারমতে যাজন দিয়েছেন, তারা যতোটুকুর লায়েক ছিলেন সেই অনুসারে। অর্থাৎ, পথের ব্যাপারে তিনি তার প্রেমিকদের দিয়েছেন স্বাধীনতা। এই ব্যাপারটা মাথায় রাখলে নিজের পথ বা তরিকা খুঁজে পাওয়া সম্ভব হতে পারে। নবীহীন এই পথ চলাটা সহজ হতে পারে।
ফরহাদ মজহার দ্বীনের সাথে রাজনীতির যে ধাতগত সম্পর্ক (রাজনীতি দ্বীনের অন্তর্গত) হাজির করেন, তা ইসলামের ইতিহাসকে পাত্তা না দিয়েই করেন। এবং এরফলে রাজনীতিকে রাষ্ট্র, বিচার ব্যবস্থা ও আইনের অধীন বানিয়ে ফেলার সম্ভাবনা তৈরি হয়। মওদুদীর দ্বারা অনুপ্রাণিত হয়ে জামাত ও মুসলিম ব্রাদারহুডের মতো ক্লাসিকাল ইসলামিস্টরা দ্বীনকে রাজনীতিতে সংকুচিত করার যে চর্চা চালু করেছিল, মজহারের দ্বীন সম্পর্কৃত এই প্রচারগুলাও সেই সংকোচনের ঝুঁকির মধ্যেই থাকে। এবং, এখনো ইসলামপন্থীদের মধ্যে দ্বীনের যে সংকোচনবাদী ধারা ও মতাদর্শগুলা আছে, সেগুলাকেই শক্তিশালী করে। যার ফলে তার দ্বীন সংক্রান্ত আলোচনা দিনশেষে আধুনিক রাষ্ট্র ও রাজনীতির গায়ে ইসলামের লেবাস সেটে দেয়ার ঝুঁকি এড়াইতে পারেনা। বাস্তবে, ইতিহাস সাক্ষী দেয় যে, আব্বাসি আমল থেকেই দ্বীন ও দৌলার মধ্যে ভাগ করার চলটা কংক্রিট রূপ ধারণ করেছিল (যদিও এই ভাগ করার ঐতিহ্যটা উমাইয়াদের আমল থেকেই শুরু হয়েছিল)। দৌলা বা দাওলা শব্দের অর্থ হলো - ডাইনেস্টি বা রাজবংশ। আব্বাসি আমলে যখন এই বাইনারি গঠিত হয়েছিল, তখন দৌলা বলতে আক্ষরিকভাবেই আব্বাসি ডাইনেস্টিকে বোঝানো হতো। তবে পরবর্তিতে দৌলা শব্দটি রাজ্য শব্দের প্রতিশব্দ হয়ে গেছিল। যেমন, উপনিবেশপূর্ব বাঙলার সর্বশেষ নবাবের নাম সিরাজউদদৌলা, অর্থাৎ ডাইনেস্টি বা রাজ্যের সূর্য। মূলত প্রথম ফিতনার সময় থেকেই মুসলিম দুনিয়ার শাস্ত্রীয় পন্ডিতগন দৌলার রাজনীতি থেকে দ্বীনকে আলাদা করার প্রয়োজনীয়তা দেখেছিলেন, যেহেতু তখন ইসলামের রাজনৈতিক কর্তৃত্ব কিছু বংশের লড়াইয়ের ব্যাপারে পরিণত হয়ে গেছিল। মুহাম্মদ হানাফিয়া, উরওয়া ইবনে জুবায়ের, জাফর সাদিক ও মালেক ইবনে আনাসরা উমাইয়া আমলেই দ্বীনের এমন ধারণা ও অর্কাইভ গড়ে তুলেছিলেন, যা আদর্শ রাজনৈতিক নেতৃত্বের অনুপস্থিতিতেও টিকে থাকতে পারে। মদিনা বইতে আমি দ্বীনের এই ধরণের ধারণার নামই দিয়েছি "দ্বীনের শাস্ত্রীয় প্যারাডাইম", যেই পূর্বানুমান মোতাবেক দ্বীনকে শুধুমাত্র ধর্মীয় টেক্সট বা শাস্ত্রের মধ্যেই ধরে রাখা সম্ভব তার শিক্ষা ও অনুসরণের মাধ্যমে। এই শাস্ত্রীয় প্যারাডাইমটিকে দ্বীনের এমন এক ধরণের আইনি প্যারাডাইমও বলা যেতে পারে, যা দৌলার মধ্যে হারিয়ে না গিয়েও আলাদাভাবে টিকে থাকা শরিয়ত বা আইনি পথের ধারণা দেয়। দ্বীনের আরেকটা প্যারাডাইম একি সময়ে শক্তিশালী হয়েছিল, তাহইল মাহদিয় প্যারাডাইম। মুহাম্মদ হানাফিয়াকে কেন্দ্র করেও তা হয়েছে। আবার উরওয়ার ভাই আবদুল্লাহ ইবনে জুবায়েরকে কেন্দ্র করেও হয়েছে। সবশেষে আট শতকের দুই বিপ্লবী ভাই আস সাফফাহ এবং আল মনসুরের (দুইটাই মাহদিয় টাইটেল) নেতৃত্ব আব্বাসি বিপ্লব সংঘটিত হয় উমাইয়াদের জুলমের শাসনের (ঐ সময়ের দাজ্জালি শাসন) বিপরীতে। তারা ছিলেন মূলত দ্বীনের মাহদিয় প্যারাডাইমের অনুসারী। কিন্তু পরে ক্ষমতা সংহত করার জন্যে আল মনসুরের ছেলে খলিফা আল মাহদি দ্বীনের এই দুই প্যারাডাইমের মধ্যে সমন্বয় করতে গিয়ে প্রতিষ্ঠিত করেন মিনহা ব্যবস্থা। আর খলিফা আল মামুনের শাসনের শেষ দিকে এসে এই মিনহা ব্যবস্থাটাই ভেঙে পড়েছিল, যেহেতু তৎকালীন শাস্ত্রীয় আলেম সমাজ দ্বীনের উপর রাজকীয় খেলাফতের এই কর্তৃত্বের বিরোধিতা করা শুরু করেছিল দ্বীনকে রক্ষার খাতিরে (এবং দ্বীনের উপরে তাদের অথরিটি টেকানো ও সুপ্রতিষ্ঠিত করার জন্যে)। দ্বীন ও দৌলার চূড়ান্ত ভাগটা হয়ে গিয়েছিল তখন থেকেই। ফরহাদ মজহার রাজনীতিকে দ্বীনের মধ্যে সংকুচিত করার মাধ্যমে যে চিন্তাগুলা প্রচার করেন, তারমধ্যে ইসলামের ইতিহাসে দ্বীনের ধারণার এই জটিলতাগুলা বোঝা যায় না। দ্বীনের ধারণার শাস্ত্রীয় এবং মাহদিয় দিকগুলার অনুসারীরা ঠিক কী কারনে রাষ্ট্রক্ষমতার বিরোধিতা করে বা তার থেকে দূরত্ব বজায়ে রাখে, তাও পরিষ্কার হয় না। সর্বপরি খোদ নবীর জীবনের রাজনৈতিকতায় দ্বীনের ভূমিকাটা কেমন ছিল, তা দ্বীন সংক্রান্ত এইসব আলাপের বাইরে থেকে যায়। ভুলে গেলে চলবেনা যে, খোদ মুহাম্মদ যখন মদিনা (ধাতুগতভাবেঃ যেখানে দ্বীনের বাস্তবায়ন ঘটে) নামক নগর ও রাজনৈতিক প্রতিষ্ঠানটি প্রতিষ্ঠা করেছেন, তখন সেখানে একাধিক দ্বীন বা বিচার ব্যবস্থার সুযোগ রেখেছেন। অর্থাৎ, নবীর কাছে ইসলাম একটি দ্বীন হলেও, যে রাজনৈতিক প্রতিষ্ঠান তিনি বানিয়েছেন, যে রাজনীতি তিনি করেছেন - তাকে ঐ ইসলাম নামক দ্বীনের মধ্যে সংকুচিত করেন নাই। এবং আমরা যাকে এখন বলি ইসলামী সভ্যতা, তা আদতে ছিল দ্বীনের ব্যাপারে একটি প্লুরালিস্ট সভ্যতা। আধুনিক রাজনৈতিক প্রতিষ্ঠানগুলা দ্বীন বা বিচার ব্যবস্থার বহুত্ব মানতে পারেনা। ইসলামী সভ্যতা তেমন ছিলনা। মহানবী ইসলামকে একটি দ্বীন ঘোষণা করলেও, রাজনীতিকে সেই দ্বীনের মধ্যে সংকুচিত করেন নাই। নবীর এই বিশেষ পলিসিটা এখনকার দিনে অনেকেরই বুঝতে কষ্ট হয়। কারন আধুনিক রাজনৈতিক জ্ঞানতাত্ত্বিক প্যারাডাইমগুলা আমাদের চিন্তাকে আচ্ছন্ন করে রাখে। কিন্তু দ্বীন সংক্রান্ত নবীর এই পলিসিটা নতুন করে ঠিকঠাকভাবে বোঝা দরকার।
অক্সিজেন ক্রাইসিসে যদি বাংলাদেশ পড়ে, তবে তা ভারতের চাইতে বেশি বিপর্যয়ের ঘটনা হতে পারে। অনেক জ্ঞানী গুনী লোক ভারতকে সাহায্য করা, বাংলাদেশের নিজের চড়কায় তেল দেয়া, সীমান্ত বন্ধ করে প্রতিরোধ করার প্রয়োজনীয়তা নিয়ে তর্ক করছেন। তারা তা করতেই পারেন। তবে বাংলাদেশের মানুষের সাম্প্রতিক ইতিহাস আমাদেরকে শিখিয়েছে যে, আমরা অনেক দিন ধরেই অক্সিজেনের জন্যে ছটফট করছি। এই করোনা ক্রাইসিসের আগে থেকেই। আমাদের দেশের মানুষ ও পশু থেকে শুরু করে সুন্দরবনের গাছগুলা এবং বঙ্গোপসাগরটাও বহুদিন ধরেই বলে আসছে - আমি দম নিতে পারছিনা। এই আসল জরুরি অবস্থাটাকে যদি আমরা এখনো অনুধাবন না করতে পারি, তবে হাসপাতালে নয়, দুইদিন পরে রাজপথে হাটার জন্যেও আমাদের অক্সিজেন লাগবে। সেই অক্সিজেনের জন্যে হাসফাস করে মরবে আমাদের প্রিয়জন। আমরা মরবো সেই অক্সিজেনের জন্যে যুদ্ধ করে। এইভাবে চলতে থাকলে ফেসমাস্কের জায়গায় অক্সিজেন মাস্ক হাজির হইতে বেশি সময় লাগবেনা। সময় হয়েছে এখন পরম করুণাময়ের রুহ (আরাবি হইলে বলতেন পরম করুণাময়ের নফস) বা দম বা প্রাণশক্তিকে নতুন করে অনুধাবন করার। করুণার গুনাবলী অর্জন করা। এই এপোকিলিপ্সের মধ্যে, একমাত্র করুণার চাদরই আমাদের আশ্রয় হতে পারে। অবশ্য, ক্রোধের প্রয়োজনও আছে। যারা আমাদের সবার দম নেয়ার অধিকার কেড়ে নিয়েছে, তাদেরকে পরাজিত ও বিচার করা ছাড়া করুণার সমাজ গঠন করা যাবেনা। কিন্তু নিৎসের ঐ কথাটুকু মনে রাখা দরকার, আমরা যখন হাবিয়ার দিকে তাকিয়ে থাকি, হাবিয়াও আমাদের দিকে ফিরে তাকায়, যখন আমরা দানবের সাথে লড়াই করি, আমরাও তখন দানব হয়ে যাওয়ার ঝুঁকির মধ্যে থাকি। সেই বিখ্যাত হাদিসের কথাটাও ভুলে গেলে চলবেনা, যা ক্রোধের উপরে করুণার জয়লাভের মাধ্যমে বিশ্বজগৎ সৃষ্টির অন্টোলজির সাথে আমাদেরকে পরিচয় করিয়ে দেয়। পরকালের কথা বাদ দেই। কিন্তু এই দুনিয়াতেই জান্নাতুল মাওয়া তথা ঘরের নিরাপত্তা পাওয়ার অধিকার আমাদের সবারই আছে। বাংলাদেশ নামক মদিনাতেও হাজির হইতে পারে একটা রিয়াজুল জান্নাত তথা জান্নাতের বাগান। ক্রোধের উপর করুণার বিজয় ছাড়া আমরা এই হাবিয়ার অন্ধকার ফানা করে তেমন একটা বাংলাদেশ তুলে আনতে পারবোনা। উলটা, হারিয়ে যাবো ঐ তলাহীন গহবরে।
কারা আমরা? এই দক্ষিণ এশিয়ায়, এই দুনিয়ায় আমরা কোন অবস্থায় আছি? কেন এই অবস্থায় আছি? আমাদের ভবিষ্যতটা কী? আমাদের ভবিষ্যত ঠিক করার এজেন্সিটা কি আমাদের আছে? আমাদের রাজনীতিটা বর্তমানে কেমন হওয়া দরকার? কেন কাঁটাতারঘেরা বন্দিত্বের যন্ত্রনাকে আমরা জাতিবাদী ভাবাবেগের মলম লাগিয়ে উপশম করবো? বিকল্প রাজনৈতিক চিন্তা ও তৎপরতা কেমন হতে পারে? এর খানিকটা ধারণা দেয়ার চেষ্টা করেছিলাম মদিনা বইয়ের "বাঙলার অনাগত সমাজ" নামক প্রবন্ধটিতে। শিঙ্গা বেজে গেছে। যাদের কানে এখনো সেই আওয়াজ পৌছায় নাই, তারা স্বাভাবিকভাবেই পশ্চাৎপদ। জড়াজির্ণ সেইসব মতাদর্শগুলা ফানা করে দিন, যা কনসেন্ট্রেশন ক্যাম্পের বন্দিত্বকে স্বাধীনতা ভাবতে শেখায়। স্বাধীন হন, স্বাধীন। যিনি মনের দিক থেকে স্বাধীন হয়ে যান, হাসিনা বা মোদির কোন সাধ্য আছে তাকে বন্দী রাখবার? পুনরুত্থিত হোন। দেখুন আপনার সামনের দিগন্তটা কতো বিরাট।
বাংলাদেশে ভারতীয় কর্তৃত্ব এতোটা প্রবল হয়ে ওঠার পেছনে ভারত বিরোধিতার নামে হঠকারী রাজনীতিও কম দায়ী না। নিজের চাইতে অনেক শক্তিশালী কারো আধিপত্যের বিরুদ্ধে যদি আপনি প্রতিরোধ গড়ে তুলতে চান, দুইটা জায়গায় ছাড় দেয়ার কোন সুযোগ নাই। একটা হল নৈতিক উচ্চমান। আরেকটা হইল বুদ্ধিবৃত্তি। নৈতিক এবং বুদ্ধিবৃত্তিক উচ্চমান অর্জন ছাড়া আপনি যদি ফাপা হুঙ্কার আর ঘৃণা বিদ্বেষের রাজনীতি করেন, তাহলে নিজের পরাজয় ও পরাধীনতাটাই নিশ্চিত ও দীর্ঘায়িত করবেন। বাংলাদেশে যে ডানপন্থী পক্ষগুলা ঐতিহ্যবাহীভাবে ভারত বিরোধী বলে পরিচিত ছিল, তাদের রাজনীতির ফলাফলটা কী হইছে দেখেন। তারা ভারতের কাছে এখন কেমন মাথানত করে চলে দেখেন। বাংলাদেশের উগ্র ডানপন্থীরা বাংলাদেশের বর্তমান দুরবস্থার জন্যে বড়ভাবেই দায়ী। কারন এরা নৈতিকতা ও বুদ্ধিবৃত্তিকে রাজনীতিতে অচল মনে করে। এরা ভাবে যে হঠকারিতা, পপুলিজম আর ম্যাকিয়াভেলিয়ান ছল চাতুরিই বুঝি পলিটিক্স। ওয়েল, ঠিক আছে। তা তারা ভাবতে পারেন। কিন্তু ঐ ধরণের রাজনীতিতে তাদের চাইতে বড় হারামিতো ভারতেই আছে। বিজেপি, আরএসএস এইগুলা তাদের চাইতে বেশিই পারে, কম না। যার কারনে বাংলাদেশী উগ্রডানপন্থীদের প্রত্যেকটা রাজনীতিকে তারা ক্যাশ করতে সক্ষম হয়েছে। অন্যদিকে ভারতের এবং এমনকি বিজেপি-আরএসএসের বুদ্ধিবৃত্তিক উইংও কম শক্তিশালী নয়। প্রাশাসনিক ও আন্তর্জাতিক গোয়েন্দা তৎপরতা, লবিং-এর শক্তির কথা বাদই দিলাম। বাংলাদেশের উগ্র ডানপন্থীদের সবচাইতে ভয়াবহ অন্যায় কাজ হলো যে তারা ভারতের সাথে নৈতিকতা ও বুদ্ধিবৃত্তি দিয়ে লড়াই করা একটিভিস্টদের পেছনেও লেগে থাকেন। এই একটিভিস্টদের ভারত বিরোধী বুদ্ধিবৃত্তিক কাজ ও রাজনীতিতে তারা না আসুক সেইটা ঠিক আছে। কিন্তু প্রায়ই তারা বাম ও লিবারাল ধারার ভারত বিরোধী লেখক, একটিভিস্টদের বিরুদ্ধে প্রোপাগান্ডা চালান, তাদের বিরুদ্ধে লোক খেপান। ভারতের আধিপত্য ও কর্তৃত্বের সাথে লড়াই করতে সক্ষম কোন রাজনীতি এই উগ্র ডানপন্থীরা আজতক দাঁড় করাইতে পারে নাই। উলটা হঠকারী কাজকর্ম করে বাংলাদেশের ক্ষতি করেছে বারবার। এদেরকে পাওয়া যায় না সুন্দরবন রক্ষার আন্দোলনে। এদেরকে পাওয়া যায় না সীমান্ত হত্যা সংক্রান্ত গবেষণায়। এদেরকে পাওয়া যায়না নদীর পানির ন্যায্য হিস্যা আদায়ের দীর্ঘমেয়াদী লড়াইয়ে। কিন্তু যারা এসব কাজে ব্যস্ত থাকেন, তাদের বিরুদ্ধে প্রোপাগান্ডা ছড়াইতে, ঘৃণা ছড়াইতে এদের পাওয়া যায় সবসময়ই। পরের কর্তৃত্ব প্রতিরোধ করতে গেলে নিদেনপক্ষে আগে কর্তা হওয়া লাগে। যার চিন্তা ভাবনা, রাজনীতি সবই পরাজিত ও দাস মানসিকতার, যিনি এখনো স্বাধীন কর্তাসত্তাই হয়ে উঠেন নাই, পরের কর্তৃত্ব ও অধীনতা থেকে সে নিজেকে কীভাবে বাঁচাবে? বাঁচাইতে পারবেনা। এই ঘটনাই ঘটতাছে এখন। যেই দেশে আলতাফ পারভেজের মতো লেখককে ভারতপন্থী হওয়ার অভিযোগে অভিযুক্ত ও অপমান হইতে হয় তথাকথিত ভারতবিরোধী লোকেদের হাতে, সেই দেশের জন্যে ভারতের দাসত্বই নিয়তি। এই নিয়তি ধুইয়া পানি খান। খাইতে হবে। কয়দিন পরে খাওয়ার পানি পাইবেন না। আপনাদের এই বালছাল ভারত বিরোধিতা দিয়ে মোদির কয়টা বাল ফেলবেন, তাতো দেখবো।
আলাপটা দেখার ইচ্ছা রাখি। আমাদের আলেম সমাজ যদি ভরণপোষণের বিনিময়ে স্ত্রীর মর্যাদা না দিয়ে যৌনসঙ্গী রাখা সমর্থন করতে পারেন, তাইলে দুইজন সাবলম্বী নারী পুরুষের একসাথে থাকা নিয়ে তারা সমাজে ঘৃণা বিদ্বেষ কেন ছড়ান, এই প্রশ্নটি তুলে রাখলাম। লাইভের সময় উপস্থিত যদি না থাকতে পারি, এই আশংকায় তুহিন খান -এর কাছে এখনি প্রশ্নটা তুইলা রাখলাম। দুজনেই সপ্তর্ষি যেহেতু সঞ্চালনায় আছেন, তাই তার কাছেও প্রশ্নটা তুলে রাখলাম।
খাদিজার মতো জীবনসঙ্গী একজন পুরুষের বস্তুগত ও রুহানি জীবনের জন্যে বিরাট পাওয়া। যিনি জীবনে একজন খাদিজাকে পেয়েছেন, তার বস্তুগত এবং রূহানি নাজাতের দরজাতো অর্ধেক এমনিতেই খুলে গেছে। খাদিজাহীন মহানবী অকল্পনীয়। খাদিজা প্রথম মুমিন, এমনকি নবীর থেকেও আগানো তিনি এইক্ষেত্রে। খাদিজার আশ্রয় ছাড়া নবীতো ওহি ও নবুয়তের ভারই বহন করতে পারতেন না। কত্তবড় ফাউল হইলে নবীর সাথে বিয়ের সময় খাদিজার বয়স নিয়ে কেউ অস্বস্তি বোধ করতে পারেন? যারা এইরকম অস্বস্তিতে ভোগেন, তারা ইসলামের নামে আসলে কী প্রচার করেন? আজহারিরা যে তার বয়স নিয়ে বাজে ভাষা ব্যবহার করছেন, এবং আরো কেউ কেউ যে তার বিপরীতে খাদিজার বয়স কমানোর জন্যে উইঠা পইড়া লাগছেন, তাতেই বোঝা যায় ইসলাম সম্বন্ধে এদের বুঝ কতোটা প্যাট্রিয়ার্কাল, নারী বিদ্বেষী এবং সর্বপরি নবীর রূহানি জীবনের সাথে সম্পর্কহীন। এইসব লোকেদের প্রচারিত ইসলামের সাথে আমাদের কোন সম্পর্ক থাকতে পারেনা। ঐদিন দেখলাম বাংলাদেশের এক কওমী ঘরানার বুদ্ধিজীবী "আইবুড়ো নারী সংকট" নামে বই লিখেছে। বাংলাদেশের আলেমদের বিরাট দুশ্চিন্তা সিঙ্গেল নারীদের নিয়া। এদের আর কোন খেয়ে দেয়ে কাজ নাই। অথচ ঈসা নবী, মহানবী সিঙ্গেল মায়েদের পোলা ছিলেন। ইসলামের ইতিহাসে অবিবাহিত ও বিধবা বহু নারী দরবেশ ও আলেম হিসাবে গুরুত্বপূর্ণ ভূমিকা পালন করেছেন। সাধনা ও শিক্ষার ক্ষেত্রে অনুসরণীয় অনুকরণিয় হয়ে আছেন। অথচ এই আলেম নামক জাহেল ও জালেমরা আমাদের দেশে ইসলামের নামে আল্লার তিরিশটা দিন নোঙরা সব পিতৃতান্ত্রিক চিন্তা ভাবনা প্রচার করে চলেছে। এসব প্রচারণায় নারীদের মানবিক মর্যাদার স্বীকৃতি নাই। নারীদেরকে এরা পুরুষের বাচ্চা উৎপাদনের যন্ত্র ছাড়া আর কিছু ভাবেনা। খাদিজার মতো একজন নারীকে সহ্য করার মতো মানসিকতাই এদের নাই। তাই এখন খাদিজার বয়স কমায়া তাকে সহনীয় করবার চেষ্টা করছে। ফাউলের দল। তলে তলে আমাদের আলেমদের বড় অংশই মামুনুল। এদের দরকার কম বয়স্ক ও নির্ভরশীল নারী, যাদের বিয়ে না করেও দাসী হিসাবে রাখা যায়। বয়সে, পয়সায় ও রুহানি ম্যাচিউরিটিতে এগিয়ে থাকা খাদিজার মতো নারীদেরকে এদের পক্ষে সহ্য করা কঠিন বটে।
শামসুদ্দিন ইলিয়াস শাহ খুব সম্ভবত সিস্তানের লোক ছিলেন। আমি এই আলাপে ভুলে ইসফাহান বলে ফেলেছি।
ফেসবুকের কারনে পশ্চিম বাঙলার মানুষ, সমাজ ও রাজনীতির সাথে আমাদের যোগাযোগ বেড়েছে। মাঝেমাঝে অবাক হয়ে লক্ষ্য করি যে হিন্দুত্ববাদী এবং ইসলামপন্থী সাম্প্রদায়িকদের মতাদর্শিক গড়নে কী আশ্চর্য মিল! তারা যেন হরিহর আত্মা, পরস্পরের রুহানি ভাই। বিশেষ করে সেকুলারিজম ও বাম সমালোচনায় তাদের ভাষা ও কৌশল পুরাপুরি এক। হইতে পারে যে তাদের মতাদর্শের আলাদা আলাদা নাম আছে, আলাদা আলাদা চিহ্ন আছে। কিন্তু তাদের কর্তাসত্ত্বার স্তর, যুক্তি ও চিন্তা পদ্ধতি, আপন-পর ভেদাভেদ জ্ঞান আশ্চর্য রকম এক। বাংলাদেশ এবং পশ্চিম বাঙলার বাঙালিদেরকে যতোটা আলাদা মনে করতাম, তারা মোটেই ততোটা আলাদা না। এবং সবচাইতে বেশি মিল আসলে সাম্প্রদায়িক রাজনীতির সমর্থকদের মধ্যে, যদিও তারা কেউ মুসলিম আর কেউ হিন্দু পরিচয়ের রাজনীতি করেন।
ইয়াবা খাওয়া পুলিশ আর লীগের নেতাদের দেশে ডান্ডি খাওয়া পথশিশুদের বিরুদ্ধে ঘৃণা ছড়ায় যারা, ওরা কী খায়?
বিভিন্ন কারনে অনেকেই এখনো আওয়ামী লীগ সাপোর্ট করতে পারেন। কেননা, অনেকেই আছেন, যারা আসলেই বিকল্প খুঁজে পান না। এরজন্যে তাদের চিন্তাগত ভুল-ভ্রান্তি, দুর্বলতা, ভীরুতা, রক্ষণশীলতা, ইত্যাদি কারন আছে। কিন্তু এদের মধ্যে অনেকেই আছেন যারা আর যা-ই হউক, এই স্বৈরশাসনের পক্ষে সম্মতি উৎপাদনের লক্ষ্যে প্রোপাগান্ডায় অংশ নেন না, সরকারের সকল কুকর্মের পক্ষে জাস্টিফিকেশন লীগের ভূমিকা পালন করেন না। এদের বিরুদ্ধে আমার খুব বেশি অভিযোগ নাই। এদের সাথে আমি আলাপ আলোচনা করতে আগ্রহী। কিন্তু, এখনো যারা এই স্বৈরশাসন-ফ্যাসিবাদের পক্ষে একটিভ প্রোপাগান্ডা চালান, তাদের চাইতে নির্লজ্জ, বেহায়া ও শয়তান কিসিমের লোক পৃথিবীর ইতিহাসে কখনোই খুব বেশি ছিলনা। এরা মানবেতিহাসের সবচাইতে নিকৃষ্টদের অন্তর্ভুক্ত। এদের সাথে ভদ্রতা বজায়ে রাখার কোন মানে হয় না। পুলিশ, ছাত্রলীগের জালিমদের মতোই এদের ট্রিট করতে হবে। এদেরকে বসতে দিলে আপনার খাটে শুয়ে পড়বে, তারপর আপনাকেই সেই খাট থেকে লাত্থি মেরে ফেলে দেবে। একটু মাথায় হাত বুলাইয়া কথা বলতে গেলে ফাল দিয়ে আপনার ঘাড়ে চেপে বসবে। স্বৈরাচারের এই দালালদেরকে তাদের অবস্থানটা বুঝিয়ে দেন। এদেরকে ধারেকাছে না আসতে দেয়াই ভাল।
আমি কবি ও চিন্তক ফরহাদ মজহারের প্রশংসা করলেও রাজনীতিক ফরহাদ মজহারের নিন্দা করি খোলামেলা ভাবেই। ইসলাম নিয়ে ওনার কোন বক্তব্য যদি আমার কাছে ধাতবাদী এবং সংকোচনবাদী মনে হয়, তাও আমি ঐ অবস্থানগুলার সমালোচনা করার কারন দেখিনা কারন বেশিরভাগক্ষেত্রেই তার এই অবস্থানগুলা ইসলামের সর্বজনীন ফজিলতের দিকগুলাই তুইলা ধরে। কিন্তু রাজনৈতিকভাবে উনি প্রায়ই হঠকারী চিন্তা ও বক্তব্য হাজির করেন। যেমন, রিসেন্ট টাইমে উনি একাধিকবার মানহাজিদেরকে বিপ্লবী তকমা দেয়ার চেষ্টা করেছেন। উনি যদি আসলেই মানহাজিদের মতাদর্শিক ব্যাপারগুলা জাইনা থাকেন, বা তাদের রাজনৈতিক ফর্মেশন ও কাজকর্ম সম্বন্ধে জানেন, তাইলে কীভাবে তাদেরকে তিনি বিপ্লবী বলতে পারেন? হিটলার মুসোলিনির অনুসারীদের মধ্যেও বুর্জোয়া ক্যাপিটালিস্ট ব্যবস্থার বিরোধিতার চর্চা ছিল। তাই বলে তারা বিপ্লবী ছিল? আমার মাথায় ঢোকেনা যে মানহাজিদের মতো প্রতিক্রিয়াশীল ও ফ্যাসিস্ট গোষ্ঠীকে ফরহাদ মজহার বিপ্লবী তকমা দিয়া ভাল করে ফেলবেন, এইরকম কেমনে ভাবতে পারেন! বেসিকালি, বাংলাদেশের সালাফি জিহাদিরা এখন নিজেদের নাম পালটে মানহাজি নাম নিয়েছে, যেহেতু বাংলাদেশে সালাফিবাদী ফ্যাসিজমের বিরুদ্ধে মানুষের মধ্যে জনসচেতনতা ও প্রতিরোধ তৈরি হয়েছে। আর সালাফি জিহাদী/মানহাজিদের নিয়ে সরকারী মেকানিজমও অনেকদিন ধরেই কার্যকর আছে, যা ওয়ার অন টেররের বয়ান পুনরুৎপাদন প্রকল্পেরই অংশ। যা-ই হউক, তুহিন খানের এই লেখাটায় মানহাজিদের সম্বন্ধে ভাল ধারণা পাবেন (মূল পোস্টের লিংক কমেন্টে)। "মানহাজি নামের একটা গ্রুপও আছে কওমিতে। তারা 'জিহাদ ফি সাবিলিল্লাহ'র কথা বলেন, গণতন্ত্ররে থিওলজিকালি 'কুফর' ভাবেন। পশ্চিমের যেকোন সোশাল বা পলিটিকাল ডকট্রিনরে তারা থিওলজিকালি 'কুফর' ভাবেন; 'সেক্যুলার মুসলিম'দের তারা থিওলজিকালি 'মুরতাদ' ভাবেন। তারা তাদের ইসলামিক বয়ানের বাইরে আর সব ধরনের বয়ানরেই 'তাগুত' মনে করেন। গ্লোবাল জিহাদরে ওনারা এন্ডোর্স করেন; এর বাইরে আর কোন পথ নাই বইলা মনে করেন। ইসলামি বইয়ের মার্কেট আর অনলাইনে এনাদের এখন ব্যাপক রমরমা। এনাদের শক্তি এতই বেশি যে, ওনারা কোন লেখকের বিরুদ্ধে চাপ সৃষ্টি করলে, তার বই পর্যন্ত ছাপায় না প্রকাশনীগুলা। এদের অনেকেই হুট করে 'শাইখ' হয়ে উঠছেন অনলাইনে। এদের বট আইডিগুলা বিরোধিদের বিরুদ্ধে সারাদিন তৎপর থাকে। স্বাভাবিকভাবেই, বাঙলাদেশের সরকার বা সরকারব্যবস্থাও তারা মানে না। তাই, কওমি আলেমদের সরকারের সাথে বিভিন্ন মিথস্ক্রিয়ারে তারা 'তাগুতের সাথে সন্ধি' বলেন। তকি উসমানিসহ আরো বড় বড় কওমি আলেমদেরও এরা তাকফির করেন, তাগুত বলেন৷ দেশি ওলামাদের বেশিরভাগই ঠিক পছন্দনীয় না হওয়ায় তারা নিজেদের পছন্দসই বিদেশি ওলামাদের প্রমোট করেন৷ এখন, এই গ্রুপের কাজবাজ আর এদের সাথে শফি সাহেবের ফজিলত বয়ান করা ইন্টেলেকচুয়ালদের অনেকের সম্পর্ক আশ্চর্যজনক। এই গ্রুপটার অনেক খাসলতই পাওয়া যায় ওইসব ইন্টেলেকচুয়ালদের মধ্যে। কালচারাল লেভেলে তাদের কথাবার্তাও অনেকটা মানহাজিদের মতই। যেমন, হুটহাট ইসলামফোব বইলা দেওয়া, ইসলামের ভিতরে থাইকা কোন বক্তব্য দিলে সেইটারেও 'পশ্চিমা' বা 'সেক্যুলার' চিন্তা বানাইয়া ক্রিটিক করা; কাজী ইব্রাহিম সাহেবের মত ওয়ায়েজদের বিরুদ্ধে বললে 'ইরতেদাদের সম্ভাবনা থাকা'র নসিহা দেওয়া। বাট, যখনই পলিটিকাল আলাপ আসে, তখনই ওনারা এই সমস্ত 'সেক্যুলার' ও 'পশ্চিমা' চিন্তার আলাপ বাদ দিয়া দ্যান; 'পলিটিকাল স্টাটাস ক্যুইজম'ই যে দেওবন্দের নীতি, বা এই ব্যাপারে আসলে নানান রীতির একটা মিক্সার ফলো করাই উচিত— এ ধরনের বয়ান তৈয়ার করেন। অর্থাৎ, তারা আওয়ামী লীগের সাথে ওলামাদের পলিটিকাল সম্পর্কের প্রশ্নে পশ্চিমা, সেক্যুলার, লিবারাল সব চিন্তা মাইনা নিতে রাজি। কিন্তু তারপর কালচারাল লেভেলে, সেইসব ট্যাগই অন্যদের বিরুদ্ধে ইউজ করতে এবং কালচারাল ফ্যাসিবাদ তৈরিতে তুমুল তৎপর। আর বিপরীতে, মানহাজিরা পলিটিকাল লেভেলেও এইসব চিন্তারে মাইনা লইতে চান না। তবে আশ্চর্যের বিষয়, বাঙলাদেশে মানহাজিরা যে ধরনের বক্তব্য প্রচার করেন, সেই ধরনের পলিটিকাল অ্যাক্টিভিটিজ তাদের নাই। তাদের কাজবাজ পুরাটাই বেশ রহস্যজনক। অনেকেই মনে করেন, এই গ্রুপটার সাথে দেশের ডিপ স্টেটের কানেকশান আছে। "
এস আলমদের বিচার না করতে পারলে যাকাত ফেতরা দিয়া এই রমজানে আপনি কী কামাই করবেন? পরকালেই শুধু জবাবদিহি করতে হবে এমন ভাইবেন না। ইহকালেও করতে হবে। বাঁশখালীতে গুলিবিদ্ধ ফুলবাড়ীর দিনমজুর আ: মান্নানের ছেলে রাজেউল ইসলাম (২৫ ) কিছুক্ষন আগে বিদায় নিয়েছেন। তাকে নিয়ে এখন পর্যন্ত ছয়জন শহীদ হইল। শহীদদের মৃত ভাইবেন না। তাদের পুনরুত্থান ঘটে। আপনাদেরকে পাকড়াও করার দিনটি ঘনিয়ে আসতাছে। যখন পাকড়াও করা হবে, কেউই রেহাই পাইবেন না। দিনে দিনে বহু বাড়িয়াছে দেনা, শুধিতে হইবে ঋণ। ওয়াল আসর।
রাস্তা দিয়ে সাই সাই করে গাড়ি চলে যাচ্ছে, আর পুলিশ উলটে ফেলছে রিকশা। পেটাচ্ছে রিকশা শ্রমিককে। এই লোকডাউনটা কাদের জন্যে, এই পুলিশ কাদের রক্ষার জন্যে - তা বোঝার জন্যে এমন একটা দুইটা ছবিই যথেষ্ট। স্বৈরশাসন ও ফ্যাসিবাদের বিরুদ্ধে লড়াই এই শাসক শ্রেণী ও তার পুলিশের বিরুদ্ধে শ্রেণী সংগ্রাম ছাড়া কীভাবে সম্ভব? মনে রাখবেন, যারা বাঙালি, মুসলিম ইত্যাদি পরিচয়ের ধুয়া তুলে আপনাকে জালিম বনাম মজলুমের লড়াই থেকে দূরে রাখে, তারা কেবল শাসকদের পরিবর্তন চায়, শাসক শ্রেণির নয়। কারন তারাও শাসক শ্রেণির অন্তর্ভুক্ত, অথবা শাসক শ্রেণির দালাল। ক্ষমতায় গিয়ে এই পুলিশ দিয়েই তারা আপনাকে মারবে।
আদমের গল্প (সারগুজাশ্ত এ আদম) মুহাম্মদ ইকবাল কে চাও শুনতে এই গারিবের* গল্প? প্রথম অঙ্গিকারের কিচ্ছা ভুলে যাওয়ার, বেহেশতের বাগান* থেকে বিচ্ছিন্ন এ তবিয়তের চেতনার বাগানের সুরা পান করার। এই দুনিয়ার সত্য আমি খুঁজেছি সদাই, দিগন্তের সীমা ছুয়েছে চিন্তা আমার, বারবার। এমন অস্থির মেজাজ ও পছন্দ নিয়ে, কীভাবে সম্ভব এক আকাশের নিচে কোথাও সুস্থির হওয়ার? কখনো কাবা থেকে ছুড়ে ফেলেছি পাথরের মূর্তি, কখনোবা নিজ হাতে মূর্তি সেথা গড়েছি আবার। বয়ানের লোভে কখনো বেয়েছি তুর পাহাড়, অনন্ত নূর লুকিয়েছি আস্তিনে আমার। কখনো আপন লোকের হাতে ক্রুশবিদ্ধ হয়ে, করেছি জমিন ত্যাগ, খুলে গেছে আসমানের দ্বার। কখনো হেরা গুহায় লুকিয়ে থেকেছি বহু বছর, পেয়ালা দিয়েছি তুলে বিশ্বের হাতে - আখেরি সুরার। কখনো গিয়েছি হিন্দে, বাজিয়েছি রবের সরদ, কখনোবা ইউনান* দেশটি ছিল পছন্দ আমার। হিন্দ যখন শোনেনি আমার কথা, চিন-জাপানে গেড়েছি বসত আবার। কখনোবা পরমানু দিয়ে গড়েছি দুনিয়া, দ্বীনের আলেমদের শিক্ষা করেছি অস্বীকার। নক্ষত্রের রহস্য আমি বুঝিনি যখন, চিন্তায় চিন্তায় হয়ে গেছে কতো রাত গুজার। চার্চের তরবারির ভয়তো আমি পাই নাই, বরং শিখিয়েছি তত্ত্ব এই দুনিয়া ঘোরার। মহাকর্ষের রহস্য করেছি উন্মোচন দুনিয়ার জন্যে - আক্কেলের আয়নায় আমার। এই দুনিয়াকে বেহেশতের মর্যাদা দিতে, বিদ্যুৎ চমককে আমি করেছি গ্রেফতার। কিন্তু, যুক্তির বলে দুনিয়া জয় করেও, আমার জন্যে থেকে গেল বন্ধ অস্তিত্বের রহস্যের দ্বার। শেষে, বহ্যিকতার চশমাটা খুলে ফেলে, দেখি সে আসিন আছে - হৃদয়ে আমার। 
বিজ্ঞান একটা ফেরেশতার নাম। এই ফেরেশতার কাজ আমাদের সেজদা করা। কিন্তু আমরাই উলটা এই ফেরেশতাকে দেবতাজ্ঞানে সেজদা করি। মানুষ হওয়ার এই এক বিপদ। আমরা বারবার পতিত হই। আমরা গন্ধমকে ছিড়ে ফেলি তার উৎসমূল থেকে। নিজের সৃষ্টিশীলতা, সৃষ্টি, শ্রম আর উৎপাদনের সাথে আমাদের বিচ্ছেদ ঘটে, তারপর সেই বিচ্ছিন্ন সৃষ্টি ও উৎপাদনকে আমরা পূজা করতে থাকি। আধুনিক দুনিয়ায় ক্ষেত্রে এলিয়েনেশন, কমোডিটি ফেটিশিজম, স্পেক্টাকল ইত্যাদি পরিভাষা ব্যবহার করে মার্ক্সিস্টরা এই বিচ্ছিন্নতা ও পূজার ঘটনাকে ব্যাখ্যা করেছেন। আদম থাকাটা কখনোই সহজ ছিলনা। এজেন্ট বা খলিফার দায়িত্ব পালন করতে সক্ষম তথা এজেন্সিওয়ালা মানুষ থাকাটাও অনেক পুরাতন চ্যালেঞ্জ। তবে আমাদের সময়ে তা একটু বেশিই কঠিন। নিওলিবারালিজম আমাদেরকে শিখাইয়া ফেলতে পারছে যে বর্তমান অর্থ ও বিশ্বব্যবস্থার কোন - বিকল্প নাই। আরো শিখাইতে পারছে যে রাষ্ট্র নামক খোদা না থাকলে মানুষ এই দুনিয়ায় দাঙ্গা হাঙ্গামা সৃষ্টি করবে। একদিকে আমরা মানুষকে সেজদা না করাটা গর্বের ব্যাপার বলে মনে করি, আরেকদিকে বিশ্বাস করি যে পুঁজির কাছে আত্মসমর্পন ও বিজ্ঞানকে দেবতাজ্ঞানে পূজা করেই আমরা স্বাধীনতা লাভ করতে পারি। এই মতাদর্শ কি ইবলিশের মতাদর্শ নয়?
"পৃথিবীর সবচেয়ে বেশি সর্বনাশ করছে বিজ্ঞান। এমনকি রাজনীতির চেয়েও বেশি।" শুধুমাত্র প্লাস্টিকের উদাহরণটা (যা ইমতিয়াজ মাহমুদের প্রথম উদাহরণ) দিয়াই এই কথার সমস্যা ধরাইয়া দেয়া সম্ভব। প্লাস্টিক ইন্ডাস্ট্রির পেছনে ভূমিকা রেখেছে ইন্ডাস্ট্রিয়াল ক্যাপিটালিজম এবং সাম্রাজ্যবাদ। প্লাস্টিক ইন্ডাস্ট্রি মূলত ফসিল ফুয়েল ইন্ডাস্ট্রিরই একটা অংশ। যে জ্বালানি সভ্যতার যুগে আমরা বসবাস করি, তার শাসক শ্রেণীই প্লাস্টিক উৎপাদনে সবচাইতে বড় ভূমিকা রেখেছে। এই জ্বালানি সভ্যতাকে আমরা অনেক সময় শুধুমাত্র তেল, গ্যাস, কয়লা বা অন্য কোন জ্বালানির মধ্যে সীমাবদ্ধ করে বুঝি। কিন্তু বাস্তবে ব্যাপারটা তা না। বরং, আমাদের জীবনে এখন খুব কম ক্ষেত্রই আছে, যেখানে পেট্রোলিয়ামের অস্তিত্ব নাই। খালি আমাদের ঘরের বা গাড়ির জ্বালানি হিসাবেই যে পেট্রোলিয়াম আছে তা না। আমাদের গায়ের পোষাক থেকে শুরু করে পানি খাওয়ার বোতলটার মধ্যেও পেট্রোলিয়াম আছে। গত বছর তেলের ড্রাম আঁকড়ে সাগর পাড়ি দেয়া এক রোহিঙ্গা যুবকের ছবি দেখেছিলাম। বাংলাদেশী কিছু শ্রমিককে দেখেছিলাম একিরকম ড্রামের ভেতরে লুকিয়ে লকডাউনের মধ্যে যাতায়াত করছেন। পেট্রোলিয়াম কালচার আমাদের পুরা দুনিয়াটাই দখল করে নিয়েছে। আপনার নিজের অজান্তেই আপনি এই কালচারের মধ্যে থাকেন - যখন খেয়াল করেন না, তখনও। যা বলতে চাচ্ছি, প্লাস্টিক তৈরি হয় পেট্রোলিয়াম দিয়া। মানে প্লাস্টিক কোন রাজনীতিহীন ব্যাপার না মোটেই। বর্তমান দুনিয়া যে শাসক শ্রেণী চালায়, যারা জ্বালানি নির্ভর এই সভ্যতাটা আরো দীর্ঘায়িত করার জন্যে নিজেদের দেশ এবং সারা দুনিয়ায় রাজনীতি করে বেড়াচ্ছে - প্লাস্টিক তাদেরই অবদান। এই পুঁজিপতিরাই বর্তমান দুনিয়ার সেইসব প্রযুক্তিগুলার জন্যে দায়ী, যে প্রযুক্তিগুলা দুনিয়াকে নোঙরা করেছে ও ধ্বংসের দ্বারপ্রান্তে নিয়ে যাচ্ছে। এরাই গ্লোবাল ওয়ার্মিং ও এন্থ্রপোসিন সংক্রান্ত গবেষণাগুলার বিরোধিতা করে চলেছে। প্রচুর পরিমান টাকা এই শাসক শ্রেণী খরচ করে চলেছে তাদের এই পেট্রোলিয়াম সভ্যতা টিকিয়ে রাখার জন্যে। গ্লোবাল ওয়ার্মিং-এর প্রভাব আমরা সবাই আজকাল দেখতে পাই, টের পাই। অথচ, তারপরেও যে আমরা বিকল্প শক্তি নির্ভর সভ্যতা গড়তে পারছিনা, তা কেন? পারছিনা এই শাসক শ্রেণীর রাজনীতির কারনে। এরা যে ইন্ডাস্ট্রি বানিয়েছে, সেটাকে সাথে নিয়েই কবরে যাইতে চায়। এবং সাথে সাথে আমাদেরকেও নেয়ার উপক্রম করে ফেলেছে। বিজ্ঞানবাদীরা ধর্মান্ধ হইত পারেন। কিন্তু যারা পেট্রোলিয়াম সভ্যতার হাতে পরিবেশ বিপর্যয়ের জন্যে দায়ী করে কেবলি বিজ্ঞান নামের একটা কিছুকে, কিন্তু রাজনীতিকে ছাড় দেয়, এবং অর্থব্যবস্থার প্রসঙ্গটা উল্লেখ করতেও ভুলে যায় - তারা আরো বড় ধর্মান্ধ। এরা পুঁজিবাদ নামক ধর্মের পুরোহিত। প্লাস্টিক বানানো শাসক শ্রেণীর মতাদর্শ প্রচার করাই তাদের কাজ।
বিজ্ঞান নিয়ে তর্ক করার সময় সবার আগে তার্কিকদের মধ্যে শব্দটার অর্থ ও সংজ্ঞা ঠিক করে নেয়া দরকার। তা না করলে এই ধরণের তর্ক ও আলাপে বিজ্ঞান শব্দটা অর্থহীনতায় পর্যবশিত হয়। বাঙলা ব্লগ লিখতে যখন শুরু করি, তখন আমার প্রথম বড় প্রবন্ধতাই ছিল আস্তিকতা ও নাস্তিকতার বাইনারি অস্বীকার করা একটা সিরিজ লেখা। এবং ঐ লেখাতেই আমি বিজ্ঞান শব্দটা নিয়ে অর্থহীন তর্ক সম্বন্ধেও লিখেছিলাম। তখন খুব গুছাইয়া লিখতে পারতাম না, কোন ধারণার ডিকনস্ট্রাকশন করা বা তার অর্থহীনতা দেখিয়ে দেয়ার পারদর্শিতা ছিলনা তেমন। এই কারনে একটা ছোট গল্পের আশ্রয় নিয়েছিলাম। দেখাইছিলাম যে বিজ্ঞান নিয়ে তর্ক করার সময় তিনজন তার্কিক কীভাবে তিনটা ভিন্ন অর্থে শব্দটার ব্যবহার করেন। একটা ছোট আলাপের মধ্যেই বিজ্ঞান শব্দটা কখনো প্রযুক্তি ও আবিষ্কার, কখনো ধর্মের বিপরীত একটা কিছু, কখনো প্রগতি ও যুগের বৈশিষ্ট্য হিসাবে আবির্ভূত হয়। যেই তর্কে বিজ্ঞান শব্দটাই অর্থহীন, সেই তর্কও অর্থহীন। যেকোন অর্থময় তর্কই একেকটা লেঙ্গুয়েজ গেইম, এবং প্রতিটা লেঙ্গুয়েজ গেমই অর্থের ক্ষেত্রে - প্রেক্ষিত নির্ভর নিয়মের অনুসারী। এই ব্যাপারটা যারা আমলে নেন না, বিজ্ঞান নিয়ে তাদের তর্কগুলা নানান রকম প্রেজুডিস ছাড়া আর কিছুই উৎপাদন করেনা।
মামুনুলকে যে এইভাবে সাইজ করার জন্যেই (এবং তাকে উসিলা করে অন্যদেরকেও) সরকার পেলে পুষে সাম্প্রতিক বছরগুলাতে বড় করে তুলেছিল, এই ব্যাপারটা বোঝার জন্যে মাথায় অনেক বুদ্ধি থাকা লাগেনা। কিছুটা অভিজ্ঞতা ও ম্যাচিউরিটি লাগে। মতাদর্শে অন্ধ না হয়ে সামান্য চিন্তা করার সক্ষমতা লাগে। সমস্যা হইল যে আমাদের দেশের অধিকাংশ মানুষই মতাদর্শিকভাবে অন্ধ। তারা বুঝতে পারে না যে কোন বন্ধু বা নেতা থাকলে তাদের শত্রুর প্রয়োজন নাই। তারা হুঙ্কার দিতে পারা, বাগাড়ম্বর করতে পারা, হঠকারী রাজনীতি করতে পারা মানুষদের পিছনে গিয়ে বারবার ভুল করে। আমাদের সমাজে এইটা একটা বড় সমস্যা। তবে হেফাজতিদের মধ্যে এই সমস্যা সবচাইতে ভয়াবহ রূপ ধারণ করেছে বর্তমানে। তারা নিজেদের যেই ব্যাপারগুলাকে রাজনৈতিক লাভ, অগ্রগতি ইত্যাদি বলে মনে করে, সেই ব্যাপারগুলাই যে তাদের পরাজয় ও ধ্বংসের বয়ান ও মেকানিজমগুলাকেই প্রতিনিয়ত শক্তিশালী করতে থাকে; এইটা তারা বোঝেনা। ঠিক যেই ধরণের রাজনীতির মধ্যে তারা তাদের এজেন্সি দেখে উত্তেজিত হয়ে ওঠে, সেই রাজনীতিগুলাই যে তাদের এজেন্সির সীমাটা বেধে দেয় এবং এমনকি তা হরণেরও সুচনা করে; এইটাও তারা বুঝতে পারেনা। দাবার কোর্টে তারা নিজেদের পাশের ও পেছনকার সৈনিকদের দেখেই ভাবে যে সবকিছু বুঝি তার পক্ষে আছে। কিন্তু পুরা দাবার কোর্টটা দেখার মতো সক্ষমতা তাদের নাই। মাস ছয় আগেই বাংলাদেশের ইসলামপন্থীরা ভাবতাছিল তারা বিরাট রাজনৈতিক অগ্রগতি করে ফেলেছে। ফ্রান্সের কার্টুন সংক্রান্ত রাজনৈতিক গেইন নিয়া তারা এতোটাই অন্ধ হয়ে গেছিল, এতোটাই মুক ও বোধির হয়ে গেছিল যে - একটা মানুষকে মসজিদের পিটিয়ে আগুন লাগিয়ে মেরে ফেলার পরেও তাদের প্রায় পুরা গোষ্ঠীটাই চুপ করেছিল (তাদের মধ্যকার কিছু প্রগ্রসর তরুণ বাদে)। এতোটাই নির্লজ্জ, অন্ধ ও জালেম তারা হইতে পারেন। ঐসময় তুহিন খানের সাথে এক লাইভ আলোচনায় বলছিলাম যে আমাদের ইসলামপন্থীরা যেই গেইন করেছেন বলে ভাবতাছেন, তা থাকবেনা। এক ফোটাও থাকবেনা, লিখে রাখেন। এক্সাক্ট কথাগুলা মনে নাই। তবে এইরকমই কিছু বলেছিলাম। আজকে দেখেন, তা-ই কিন্তু হইছে। আপনি কোন ইমাম, রাহবারদের অনুসরণে নামায, রোজা করবেন তা আপনার ব্যাপার। কিন্তু আপনি যদি ভাবেন যে ঐ ইমাম ও রাহবাররা এই জাতীয় ও আন্তর্জাতিক ফ্যাসিবাদী সময়ে আপনাকে রাজনৈতিক নাজাতের পথ দেখাবে, তাহলে বিরাট ভুল করবেন। বাংলাদেশের ইতিহাসেও কওমি মাদ্রাসা থেকে কখনোই যুগোপযোগী কোন রাজনৈতিক নেতৃত্ব আসে নাই, যারা জাতীয় ও আন্তর্জাতিক পর্যায়ে এদেশের মানুষের নেতৃত্ব দিতে পারে। কওমিদের এখনো অনেক পথ পাড়ি দিতে হবে পরিণত রাজনৈতিক কর্তাসত্তা হয়ে উঠবার জন্যে। এমনকি ইসলামকেও তাদের নতুন করে বুঝতে ও শিখতে হবে, যদি শুধুমাত্র ধর্মীয়ভাবেও তারা জনগণের কাছে প্রাসঙ্গিক থাকতে চায়। এইটাই বাস্তবতা। কেনোনা, দেশের বড় সংখ্যক মানুষের ধর্মীয় চাহিদা মেটানোই তাদের পক্ষে সম্ভব না। কওমি ঘরানা থেকে অবশ্য সাম্প্রতিক সময়ে অনেক সম্ভাবনাময় তরুণদের আবির্ভাব ঘটেছে। তাদের কাছে আমার পরামর্শ থাকবে হেফাজতে ইসলামের রাজনীতিতে বেশি সময় না দেয়ার জন্যে। পারলে পুরাপুরি এড়িয়ে যাওয়ার জন্যে। এই তথাকথিত অরাজনৈতিক রাজনীতিতে আপনি যতো সময় দিবেন, ততোই আপনার নিজের রাজনীতির ক্ষতি হবে। হেফাজতকে নিজের রাজনৈতিক প্লাটফর্ম ভাবলে রাজনৈতিকভাবে নিজেকে বন্দি করে ফেলবেন আপনি, নিজের অনেক সম্ভাবনা অঙ্কুরেই বিনাশ করে ফেলবেন। যারা এখনো তেরো সালে পইড়া আছেন, ঐ সময়কার রাজনীতি থেকে বের হইতে পারেন নাই; তাদেরকে সাথে নিয়া খুব বেশি দূর আগানো সম্ভব না। বরং তাদের ঐ ইম্যাচিউর কর্তাসত্তার সাথে খাপ খাওয়াইয়া রাজনীতি করতে চাইলে নিজেরই পিছাইয়া থাকতে হবে। কথা হইল, আপনি কি পিছাইয়া থাকতে চান? নাকি আমাদের প্রজন্মের কাছে যে ঐতিহাসিক দাবি হাজির হইছে, তাতে সারা দিতে চান? আপনি পুরাতন বিভিন্ন কুয়ার ব্যাঙ ধরণের কর্তাসত্তার পুনরুৎপাদনের মাধ্যমে কুয়ার বাসিন্দা হইতে চান, নাকি আমাদের চিন্তা ও স্বাধীনতার দিগন্তটা যথাসম্ভব বিস্তৃত করতে চান। কেনোনা, আমরা জন্মগ্রহণ করেছি বন্দিত্বের মধ্যে, বর্তমান সভ্যতার সীমানের বাইরে থাকা একটি দাসের জাতির সদস্য হিসাবে। আমাদের হারাবার তেমন কিছু নাই। কিন্তু অর্জন করার আছে - অনেককিছুই। আমি মনে করি, আমরা বাংলাদেশের ইতিহাসে একটা বিশেষ প্রজন্ম। আমাদের কাজ আমাদের চিন্তা, কল্পনা এবং তৎপরতার দিগন্তটা যথাসম্ভব বিস্তৃত করে তোলা। এরফলে, আমাদের রাজনৈতিক স্বাধীনতাও বাড়তেই থাকবে। আমরা প্রকৃতপক্ষেই এজেন্সিওয়ালা খলিফা হয়ে উঠতে পারবো। এই কারনেই, আমাদের উচিৎ বারবার আমাদের সামনের মতাদর্শিক পর্দা বা সীমানাগুলা ভেঙে সামনে এগিয়ে যাওয়া। আমরা যখন জন্ম নিয়েছি, তখন আমাদের দিগন্তটা অনেক ছোট ছিল। আমরা জন্ম নিয়েছি একটা জঞ্জালের মধ্যে। তাই, যতক্ষণ দেহে আছে প্রাণ, প্রাণপনে সরাবো জঞ্জাল। আমাদের পরবর্তি প্রজন্ম জন্ম নেবে অনেক মুক্ত ও বিস্তৃত একটা দুনিয়ায়, তাদের সামনের দিগন্তটা অনেক বড় হবে। খুব এক্সাইটিং হবেনা ব্যাপারটা? কওমি মাদ্রাসার চিন্তাশীল তরুণদের বলবো, নিজ সময়ের ডাকে সারা দেয়ার জন্যে। কিছু কিছু জমানার সীমার মধ্যেই অনন্ত সময় নিজেকে প্রকাশ করে। কিছু কিছু প্রজন্মের উপর আদ-দাহরের করুণা বর্ষিত হইতে থাকে। কেনোনা এই প্রজন্মগুলার মাধ্যমে লাওহে মাহফুজের মধ্যকার ঐতিহাসিক সম্ভাবনাগুলা - বাস্তবায়িত হয়। দুনিয়ার বুকে জান্নাতুল মাওয়ার নিশ্চয়তা কায়েম হয়। কিন্তু, এই ডাকে সারা না দিতে পারলে - হাবিয়ায় ডুইবা যাইতে হয়। ওয়াক্ত এক দুইধারী তলোয়ার। ঐতিহাসিক ওয়াক্তগুলাও। ভুলে যাইয়েন না।
পুলিশ যে শুধু এলোপাথাড়ি গুলি করে কতগুলো নিরীহ লোককে মেরেছে তাই নয়, উপরন্তু তারা ঘরে ঘরে ঢুকে মহিলাদের গুলি করেছে। কুলসুম তো তার দুধের বাচ্চাকে বুকের দুধ খাওয়াচ্ছিল আর মরিয়ম জানালা দিয়ে উঁকি মেরে দেখছিল বাইরে কি হচ্ছে যখন তাদের ঘরে ঢুকে গুলি করা হয়। আহতদের নিয়ে প্রধান সমস্যা হল তাদের হাসপাতাল নিয়ে যাওয়া। ৩০০০ অজ্ঞাত লোকের নামে মামলা হয়েছে এই ভিত্তিতে হাসপাতালে গেলেই পুলিশ গ্রেফতার করছে। এই গ্রেফতারের ভয়ে লোকে চট্টগ্রাম মেডিকেল কলেজে যেতে পারছে না বা গেলেও নিজেদের নাম-ঠিকানা গোপন রাখছে।
এই সমতলে ‘ছোটলোক’ বলার ঝুঁকিটা রূপকের কিংবা মেটাফরের ঝুঁকি। এতে বোঝা যায় ভদ্রলোকেরা শেষ বিচারে কবিতাই বোঝেন না। তাঁরা বিষয়ী লোক, তাঁরা গদ্য ব্যবসায়ী, তাঁদের স্ফূর্তি লক্ষণায়। বাংলায় বর্ণাশ্রম ধর্মের দান ব্রাত্য, পতিত, অন্ত্যজ, অস্পৃশ্য, দাস, শুদ্র প্রভৃতি শব্দ। কেহ কেহ ‘দাস’ শব্দের বানান লেখেন ‘দাশ’। তাতে হীনমন্যতার হাত থেকে বাঁচা যায় এমন প্রমাণ অল্প। এসব শব্দে দিয়েও কাজ হয়ত চলত কিন্তু এয়ুরোপ থেকে আমরা তো শুদ্ধমাত্র ইংরেজি শিখি নাই, আদি সংস্কৃতও আরেকবার শিখতে বাধ্য হয়েছি। তাই শেষ তক নিম্নবর্গই লিখতে হয়েছে আমাদের। এই নতুন আর্যামি আমাদের মাথায় চড়েছে জেনেও আমি ছোটলোকের লক্ষণা বা মেটোনিমি ‘ছোট জাতি’ কথাটিই প্রস্তাব করলাম। দেখি বড় জাতির মানুষজন কতখানি সহ্য করেন। এই নিবন্ধের শিরোনামায় লিখিত ‘ছোট’ কথাটি ইংরেজি ‘সাবল্টার্ন’ পদের তর্জমা জ্ঞানে পড়া হোক—বর্তমান লেখকের এইমাত্র আবদার। কিছুদিন হয় বাংলাদেশের রাজনৈতিক আকাশে অবাঙ্গালি আর অমুসলমান জনগণ কিছুটা সাবল্টার্ন—মানে ছোটলোক—মর্যাদায় বসবাস করছেন। ১৯৭২ সালে প্রণীত পবিত্র সংবিধানের বিধিবিধান অন্তত সেই বিবরণই দেয়। যে জাতের লোকজন আজিকালি এদেশের রাষ্ট্রসমাজে হাটেবাজারে অধিপতির ভূমিকা গ্রহণ করেছেন—এলিট বনেছেন—তারাই বাংলা অর্থে এদেশের বড়লোক। মাত্র কিছুদিন আগেও অবশ্য এঁদের ছোটলোক বলা হত। আরব্য পারস্য তুর্কি কুলজী কি ব্রাহ্মণ বৈদ্য কায়স্থ প্রভৃতি কুলীন পাঁজি তাঁদের ইজ্জত ষোল আনা বাঁচায় নাই।
মনে রাখবেন, প্রতিটা বিপ্লবী প্রজন্মই মিল্লাতে ইব্রাহিমের অন্তর্ভুক্ত। পুরাতন প্রতীকী ব্যবস্থার মূর্তিগুলা ভেঙে যখন তারা নতুন কিছু সৃষ্টি করতে যায়, প্রতিবারই - বাপের মূর্তিটাই তাদের ভাঙতে হয় সবার আগে। নবী ইব্রাহিমের মতোই, পিতাদের উদ্দেশ্যে তাদের বলতে হয় - তোমরা সুস্পষ্ট বিভ্রান্তির মধ্যে আছো। আমার নিকট যেই জ্ঞান এসেছে, তা তোমার নিকট আসে নাই। সুতরাং, তুমি আমাকে অনুসরণ কর, আমি তোমাকে সরল পথ দেখাবো। যে বাপেদের পরিচয় দিয়ে এই ফ্যাসিবাদ-স্বৈরতন্ত্র কায়েম হয়েছে, সেই বাপেদের মূর্তি ভাঙতে না পারলে নতুন সমাজ গড়া যাবেনা। এবং এইটা হেফাজতিদের ন্যায় ভাস্কর্য বিরোধী হুঙ্কার দেয়ার ব্যাপার না। কেনোনা, যারা ঐ হুঙ্কার দ্যায়, তারাও তাদের বাপের জোরেই হুঙ্কার দিতে পারেন। এই বাপের জোরের সমাজটাই ভাঙতে হবে।
স্ল্যাভো জিজেক যদি বাংলাদেশে জন্ম নিতেন, আন্তর্জাতিক দার্শনিক হইয়া উঠতে পারতেন না। স্বদেশী শুদ্ধ ইংরেজি উচ্চারণবাদীদের (সালাফি উচ্চারণবাদীও বলা যায়) নির্যাতনে কম বয়সেই নিহত হইতেন।
নিৎসে ঘোষিত ইশ্বরের মৃত্যু সংবাদ সবার কানে পৌছে যাওয়ার পরে, নিহিলিজমের বিরুদ্ধে সংঘটিত হবে তৃতীয় বিশ্বযুদ্ধ। সেই যুদ্ধ জয়ের পরে, অতিমানুষ হিসাবে দুনিয়া শাসন করবেন লালনের সহজ মানুষ। ইয়াহিয়া যেমন মরুভুমিতে ঈসার আগমনী বার্তা প্রচার করেছিলেন, আমি তেমনি নদী নালার দেশে সহজ মানুষের আগমনী বার্তা প্রচার করছি। তোমরা তার আগমনের রাস্তা পরিস্কার করো। আমি তোমাদের খেলাফত দেবো রক্তে, তিনি খেলাফত দেবেন প্রেমে। আমি মজনু শাইর ঘোড়ায় চড়ে কলব আর মুলকের মুক্তির যুদ্ধ করবো, তিনি মানব দেহে বিরাজ করে সারা দুনিয়ায় শান্তি বিরাজ করাবেন। আমি ধ্বংস করবো কমডিটিময় ভবের কুঠি ও বাজার, সহজ মানুষ দেহে ও দুনিয়ায় আনন্দ বাজার প্রতিষ্ঠা করবেন; সেখানে শুধু কৃষ্ণ প্রেমের বেচাকেনা হবে। - অক্টোবর ২০১২ (এই কবিতাটা যখন লেখি, তখন রাজনৈতিকভাবে এখনকার তুলনায় অনেক অপরিণত ও অনভিজ্ঞ ছিলাম, তা বলা যায়। এই কারনেই হয়তো "খেলাফত দেব রক্তে" কথাটা এতো সহজে লিখতে পারছিলাম। তেরোর পূর্বের সময় আর পরের সময় এক নয়। এই কবিতা লেখার কয়েক মাস পর থেকেই বাংলাদেশে এতো রক্তপাত দেখেছি, নিজের পক্ষের ও প্রতিপক্ষের - যে এখন এই রক্তের রূপকটা নিয়ে অস্বস্তি বোধ করি। এখনতো আমি শুধু প্রেম ও ক্ষমা - তথা রহমতের কথাই বলি। তবে রক্ত রূপকটায় অস্বস্তি লাগলেও, এইখানে রক্ত কথাটার ভিন্ন অর্থ আছে। আপনি ক্রোধ বা বিচারও বলতে পারেন। দিনশেষে, এই কবিতায় রক্ত এবং প্রেম আসলে ফানা এবং বাকারও রূপক।)
ফ্যাসিবাদী সময়ের সুফি কবিতা আমার বন্ধুলিস্টে কয়েকজন সুফি ধারার তরুণ কবি ও লেখক আছেন, যাদের লেখা আমি মনযোগ দিয়ে পড়ি। তাদের কবিতায় তাসাউফ এবং রাজনৈতিকতা যেভাবে একদেহ ধারণ করেছে, মজলুমের দৃষ্টিভঙ্গীকে তারা যেইভাবে তাদের আধ্যাত্মিকতার সুচনাবিন্দুতে নিয়ে এসেছেন, এবং একেবারেই সমসাময়িক বাঙলা কবিতার ভাষার মধ্যে যেভাবে তা প্রকাশ করতে পেরেছেন, তার শক্তিকে অগ্রাহ্য করবার উপায় নাই। নিশ্চয় অন্ধকারের মধ্যেই আমাদের চোখের বিশেষ কিছু কোষ কার্যকর হয়ে ওঠে এবং তখন আমরা অন্ধকারেও দৃষ্টিশক্তি লাভ করি। এই কবিদের যে দেখার চোখ, যে লেখার ভাষা, তার সাথে পাঠককে পরিচয় করিয়ে দেয়ার লোভ সামলাতে পারলাম না। এখানে আমি এমন তিনজন কবির কবিতা পোস্ট করছি। এরমধ্যে দুইটি কবিতা গতকাল শ্রমিক হত্যার প্রতিবাদে লেখা। একটা কবিতা হয়তো কিছুদিন আগে লেখা। দুইটা কবিতার নাম নাই কোন। কবিদের অনুমতি না নিয়েই আমি এইখানে কবিতা দুইটার আনঅফিশিয়াল নাম দিয়েছি, শ্রেফ প্রয়োজনের খাতিরে। আশা করি, কবিরা এই ব্যাপারটা ক্ষমাসুন্দর দৃষ্টিতে দেখবেন। তাদের বাঙলা নামের বানানে যদি কোন ভুল হয়, তবে তার জন্যেও আগাম ক্ষমা প্রার্থনা করছি। জান্নাতের চাবি'যখন স্বৈরাচারী শাসকের গদি গনরোষের মুখে প্রচন্ড ভয়ে কেয়ামতের মতো কাইপা ওঠবো, তখন প্রশাসনের সমস্ত গাদ্দারেরা নিজেদের জান বাঁচাইতে এতোদিনকার কু-কর্মের কথা ফলাও কইরা প্রচার করবো। এমনকি গোপনে গোপনে খুন আর গুমের নির্দেশ ও গোপন থাকবো না। মানুষ খিস্তি কইরা জিগাইবো— আইজ এই শালাদের কী হইলো; তোরা যে তোতার মতো সব গুনাগাতা স্বীকার কইরা নিতাসোস? তখন গাদ্দারেরা কইবো আইজ আমরা রাষ্ট্রের আসল মালিক জনগনের অনুগত হইয়া, তাদের জন্যই কাজ করতাছি। ওইদিন দলে দলে মানুষ স্বৈরাচার ও তার সাঙ্গপাঙ্গরে ঘেরাও করবো অতঃপর হিসাব নিবো এতোদিনকার সমস্ত ভুয়া উন্নয়নের আর সমস্ত জুলুমের যা তারা জনগনের ওপর করছিলো। ( আর ওইদিন কারো রেহাই নাই!) 
‘আমাদের এখানে ১০ হাজার শ্রমিক আছে। এখানে বাথরুমের সমস্যা, খাওয়া-দাওয়ার অনেক কষ্ট, থাকার অনেক কষ্ট। আমাদের ফ্যামিলির যেন কষ্ট না হয়, এই ভেবে আমরা আছি। এখানকার চাল-ভাত খাওয়ার কোনো পরিস্থিতি নাই। আমরা বাইরে যেতে পারি না। আমরা বন্দী অবস্থায় থাকি। আমাদের টয়লেট প্রবলেম, পানির প্রবলেম। ডিউটি করে আসার পর পানি পাই না। কারও কাছে যে এসব বলব, এখানে এমন কোনো লোক নাই। আমরা চাচ্ছিলাম- এক ঘণ্টা সময়, যেন ইফতারি বাসায় করতে পারি। পুলিশ আমাদের রক্ত ঝরাইছে...’, এই বলে কান্নায় ভেঙে পড়েন তিনি।
এস আলম সাহেব যদি শায়খ আহমাদুল্লাহর অনুরোধে দুনিয়ার সকল দাড়িওয়ালা মানুশরেও চাকরি দেন, তাতে কী ফায়দা, যদি এইভাবে গরিব চুইষা যাইতেই থাকেন উনারা? তাতে কী লাভ, যদি তার ইসলাম তারে গরিবের উপর জুলুমে হেল্প করতে থাকে বা বাধা না দেয়?
সাম্প্রদায়িকদের সাম্প্রদায়িক বললে রাগ করে। ইসলামবিদ্বেষীদের ইসলামবিদ্বেষী বললে দুঃখ পায়। স্বৈরাচারের দালালদের স্বৈরাচারের দালাল বললে আহত হয়। প্রত্যেকেরই দাবি, আমরাই নাকি তাদের বিরুদ্ধে ঘৃণা, বিদ্বেষ ছড়াইতাছি। তাদেরকে ট্যাগ দিতাছি। তো এইসব ভঙ আমাদের লগে ধরতে আইসেন না। জগতের সব রেসিস্ট-ফ্যাসিটরাই আপনাদের ভাষায় কথা বলে। নিজেরা ঘৃণা বিদ্বেষ ছড়ায়, মানুষের অধিকার খর্ব করে, অথচ সেইগুলা চিহ্নিত করতে গেলেই এই ধরণের নাটক করে। এমন দাবি তোলে যে রেসিস্টদের রেসিস্ট বলাই নাকি রেসিজম। এইসব নাটক আমাদের সাথে করতে আইসেন না। তার চাইতে এইসব ঘৃণা বিদ্বেষ ছড়ানোটা ছাইড়া দেন। জনগণের অধিকারের বিরুদ্ধে অবস্থান নিয়েন না। আর নটিপনার মাধ্যমে নিজেদের কাজের সাফাই গাইলে, এবং এইসব কাজ অব্যাহত রাখলে আপনাদেরকে আমরা কোন ছাড় দেব - এমন ভাবার কোন কারন নাই। এই জায়গাটায় ক্লিয়ার থাকেন।
নিরস্ত্র শ্রমিকের বুকে যখন পুলিশ গুলি চালায়, তখন সেই ঘটানাকে পুলিশ-শ্রমিক সংঘর্ষ বলে কারা প্রচার করে? যে মিডিয়াগুলা এবং যেসব সোস্যাল মিডিয়া ব্যক্তিত্বরা এই ধরণের বয়ান দাঁড়া করায়, আগের কালের বামপন্থীরা খুবি পরিষ্কার ভাষায় তাদেরকে শ্রেণীশত্রু বলে চিহ্নিত করতো। কিছুদিন আগে যখন মাদ্রাসার ছাত্রদের বুকে পুলিশ গুলি চালালো, তখন এই শ্রেণীশত্রুরাই ঐ ঘটনাকে মাদ্রাসার ছাত্রদের সহিংসতা, তাদের সাথে পুলিশের সংঘর্ষ ইত্যাদি হিসাবে দেখাবার জন্যে সরকারী বয়ান প্রচার করে যাচ্ছিল। এই শ্রেণীশত্রু সাংবাদিকদের সাথে জনগণের আচরণ কেমন হওয়া প্রয়োজন? আপনি যদি প্রকৃত বাম হয়ে থাকেন, আপনারও এই সাংবাদিকদের বিরুদ্ধে প্রতিরোধ গড়ে তোলা প্রয়োজন। আর যে বাম, প্রগতিশীল ভাই বোনেরা না বুঝে এইসব শ্রেণী শত্রুদের প্রোপাগান্ডায় অংশ নিয়েছেন, তাদেরকে বলবো, এখনো সময় আছে - হুশে ফিরুন। আপনারাই কিছুদিন আগে জনতার বুকে গুলি ছোড়ার জন্য এই পুলিশকে, এই শাসক শ্রেণীকে মতাদর্শিক বৈধতা যুগিয়েছেন। এখনো সময় আছে, জনগণের কাতারে আসুন। শ্রেণীশত্রুদের পক্ষে রাজাকারি বন্ধ করুন। নইলে আপনাদেরকেও শ্রেণীশত্রু হিসাবেই মোকাবেলা করা হবে। বিঃদ্রঃ স্বৈরাচারী সরকারের দালালরা এই পোস্টের নিচে মন্তব্যের ঘরে প্রোপাগান্ডা করতে আসলে সোজা ব্লক করা হবে।
