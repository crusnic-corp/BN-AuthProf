 বিয়ে কেন? কখন থেকে মানুষ "বিয়ে" সিস্টেমটি চালু আছে? সকল জীবের মাঝে যৌনতা কোন না কোন ফর্মে বিদ্যমান। অনেক প্রাণিকূলে যৌনতা নিয়েই সব চেয়ে বেশি মারামারি হানাহানি হয়। মানুষ বুদ্ধিমান প্রাণী তাই এই মারামারি থেকে রক্ষার জন্য বিয়ে নামক একটি বিধান সৃষ্টি করেছে। এর মাধ্যমে সমাজে এনট্রপি কমানো হয়েছে। বিয়ে কেবল যৌনতার জন্যই নয়। এর অন্য আরো অনেক সুফল আছে যেমন এর মাধ্যমে সামাজিক মেলবন্ধন হয়, সম্পত্তি হস্তান্তর সহজ হয়, সন্তান লালন পালন সহজ হয়। এই সিস্টেমটি কোন না কোন ফর্মে আদি কাল থেকেই চলে আসছে যদিও নির্দিষ্ট সময় কাল তেমন জানা নেই। বিয়ে নানা রকম হতে পারে। যেমন ১. endogamy - এইটা এমন একটা কাস্টম বা ট্রেডিশন যেখানে কেবল একটি নির্দিষ্ট কমিউনিটির মধ্যেই বিয়ে বোঝায়। ২. exogamy - এইটা এমন একটা কাস্টম বা ট্রেডিশন যেখানে কমিউনিটির বাহিরে বিয়ে বুঝায়। ৩. cousin marriage - যেইটা হলো মামাতো ভাই-বোন, চাচাতো ভাই-বোন, খালাত ভাই-বোনদের মাঝে বিয়ে বুঝায়। বিশ্বে ২৬টি দেশে এইরকম বিয়ের প্রচলন আছে। ৪. Polyandry - এই বিয়ে মানে হলো একজন নারী একই সাথে একাধিক স্বামী রাখতে পারে। ভারত, চীন, নাইজেরিয়া, দক্ষিণ আমেরিকার কিছু কিছু ট্রাইবের মধ্যে এমন বিয়ের প্রচলন দেখা যায়। ৫. পলিগ্যামি - এইটা বিয়ে বলা যায় না বরং প্রাকটিস বলা যায় যেখানে একই সাথে একাধিক spouse থাকতে পারে। ৬. Polygyny - মানে হলো একজন পুরুষের একই সাথে একাধিক স্ত্রী থাকতে পারে। ৭. Same-sex Marriage: Partners of the same sex who are married! এই ৭ নম্বরটা নতুন। ইদানিং কিছু কিছু দেশ এর প্রাতিষ্ঠানিক স্বীকৃতি দিয়েছে এবং সময় যত যাচ্ছে এর সংখ্যাও বাড়ছে। যদিও এটির সাথে অনেক ধর্মের বিরোধ আছে। আরো একটা আছে। সেটাকে বলে "লিভ টুগেদার"! এইটা কোন কাগুজে চুক্তি না। এইটা কেবলই একটা বিশ্বাসের চুক্তি। এইটাও পশ্চিমা দেশে এখন বেশ প্রচলিত। বিয়ে করতে অনেক খরচ সেটা বাঁচাতেও অনেকে লিভ টুগেদার করে। তবে এইটা করতে একটু উন্নত মানসিকতার মানুষ লাগে। বিশেষ করে সততার দিক থেকে খুবই শক্ত হতে হয়। আমার পিএইচডি সুপারভাইজর সহ আমার পরিচিত অনেকেই আছে যারা লিভ টুগেদার করে এবং খুব সুন্দর জীবন যাপন করছে। এই সম্পর্কে দুজনকেই সর্বদা পায়ের উপর থাকতে হয় ঠিক বিয়ের আগে প্রেমের সম্পর্কের সময় যেমন উভয়েই সর্বদা তার পার্টনারকে খুশি করতে চেষ্টা করে তেমন। তবে মানবিক বিয়ে নামে কিছু আছে এইরকম কখনো শুনিনি। কোন কোন ধর্ম বিয়েকে ঐশী বা divine হিসাবে দেখানো হয় যদিও এই দাবির কোন বৈজ্ঞানিক ভিত্তি নেই কিন্তু বিশ্বাসের ভিত্তি বেশ মজবুত। 
দেয়ালের আখ্যান ! একটা দেয়াল কত কিছুর সাক্ষী হয়ে থাকে, তার পাঁজরে সুপ্ত কতশত ঘটনা, গল্প, কতকালের !প্রেম, বিরহ, সুখ দুঃখ, আনন্দ বেদনা যন্ত্রণার.... তার হৃদয় ফুঁড়ে তাজা সবুজ লতায় লাল ফুল বিকশিত ! যেনো ভালোবাসা ও যন্ত্রণার যে কাহিনী দেয়ালের বুকে তা প্রকাশ করতে...
বিশ্ববিদ্যালয় ========= ১. বছরের এই সময়টা মনে হয় দীর্ঘশ্বাসের সময়, এই সময়টিতে পাবলিক বিশ্ববিদ্যালয়ের পরীক্ষাগুলো হয়। খুব সহজেই সব বিশ্ববিদ্যালয় মিলে একটা ভর্তি পরীক্ষা নিতে পারত, কিন্তু তারপরও কিছু বাড়তি টাকা উপার্জন করার জন্য প্রত্যেকটা বিশ্ববিদ্যালয়ে আলাদাভাবে ভর্তি পরীক্ষা নেওয়া হয়। বছরের এই সময়টা দেশের ছেলেমেয়েরা একেবারে দিশাহারা হয়ে দেশের এক মাথা থেকে অন্য মাথায় পাগলের মতো ছুটে বেড়ায়। পরীক্ষার সময় কিছু জাল পরীক্ষার্থী ধরা পড়ে, কিছু হাইটেক নকলবাজ ধরা পড়ে। যে কয়জন ধরা পড়ে তার তুলনায় নিশ্চিতভাবেই অনেকে ধরা পড়ে না-সেটি নিয়ে খুব ব্যস্ত হওয়ারও কিছু নেই। মেডিক্যালের ভর্তি পরীক্ষার প্রশ্ন ফাঁস হওয়ার পরও সরকার বা কর্মকর্তারা চোখ বুজে থেকেছেন। বড় অন্যায় দেখেও যদি চোখ বুজে থাকি তাহলে কিছু ‘সৃজনশীল’ নকলবাজ যদি পুরো ভর্তি প্রক্রিয়াকে কাঁচকলা দেখিয়ে বিশ্ববিদ্যালয়ে ভর্তি হয়ে যায় তাহলে সেটা নিয়ে হইচই করার কী আছে? আমরা তো রাষ্ট্রীয়ভাবেই ঠিক করে নিয়েছি লেখাপড়া একটা গুরুত্বহীন বিষয়! ভর্তি পরীক্ষার ফলাফল দেওয়ার পর বিশ্ববিদ্যালয়ে ভর্তি শুরু হয়। সেটি আমার জন্য সব সময়েই একটা মন খারাপ করা বিষয়। সব বিশ্ববিদ্যালয়েই দুয়েকটি বিষয় হচ্ছে ‘কাঙ্ক্ষিত’ বিষয়, সবাই এই বিষয়গুলো পড়তে চায়। যারা সেই বিষয়গুলো পড়তে পারে না তাদের দেখে মনে হয় তাদের জীবন বুঝি পুরোপুরি ধ্বংস হয়ে গেল! কাজেই ভর্তি প্রক্রিয়া শেষ হওয়ার পর অল্প কিছু ছাত্র-ছাত্রী ছাড়া অন্য সবাই আবিষ্কার করে তারা যে বিষয় পড়ার স্বপ্ন দেখেছিল সেই বিষয়টি পায়নি, ফলাফলের ক্রমানুসারে তার হাতে কোনো একটি বিষয় ধরিয়ে দেওয়া হয়েছে। সেই বিষয়টি পড়ায় তাদের আগ্রহ নেই। বিশ্ববিদ্যালয় পর্যায়ের লেখাপড়া হওয়া উচিত আনন্দ এবং উত্সাহময়, এখানে জ্ঞানের চর্চা হবে এবং জ্ঞানের সৃষ্টি হবে, কিন্তু আমরা দেখি বেশির ভাগ ছাত্র-ছাত্রী নিরানন্দ একটা পরিবেশে কোনোভাবে টিকে থাকার চেষ্টা করছে! যে ছেলেমেয়েগুলো এই পরিবেশে শেষ পর্যন্ত টিকে থাকতে পারে এবং একটা ডিগ্রি নিয়ে বের হতে পারে আমি সব সময় তাদের স্যাল্যুট জানাই! আমি আজকাল সব সময় জোর গলায় সবাইকে বলি একটা বিশ্ববিদ্যালয়ে ক্লাসরুমের ভেতরে একজন ছাত্র বা ছাত্রী যেটুকু শিখে তার চেয়ে অনেক বেশি শিখে ক্লাসরুমের বাইরে! এই দেশে আমি প্রায় ২০ বছর বিশ্ববিদ্যালয়ের লেখাপড়ার সঙ্গে যুক্ত আছি, আমার অভিজ্ঞতা খুব কম হয়নি। আমি মোটামুটিভাবে যথেষ্ট গুরুত্ব নিয়ে বলতে পারি আমাদের বিশ্ববিদ্যালয়ের ছাত্র-ছাত্রীদের আমরা এখনও ঠিক করে মূল্যায়ন করতে পারি না! একজন ছেলে বা মেয়ের অনেক ধরনের বুদ্ধিমত্তা থাকে, আমরা তার মাঝে শুধু কাগজে-কলমে লেখাপড়ার বুদ্ধিমত্তাটা যাচাই করি, তার যে আরও নানারকম বুদ্ধিমত্তা আছে সেগুলোর খোঁজ নিই না। আমি মোটামুটি অবাক হয়ে আবিষ্কার করেছি, আমার অসংখ্য ছাত্র-ছাত্রীর ভেতর যারা পরীক্ষায় খুব ভালো ফলাফল করেছে সত্যিকারের জীবনে তারাই সবার সত্যিকারের সাফল্য দেখিয়েছে সেটি পুরোপুরি সত্যি নয়। ক্লাসরুমে একেবারে গুরুত্বহীন ছাত্রটি, যাকে কখনও ভালো করে লক্ষ করিনি, সে অনেক বড় প্রতিষ্ঠানে অনেক গুরুত্বপূর্ণ একটা দলের নেতৃত্ব দিয়ে সবাইকে চমত্কৃত করে দিচ্ছে-এই ঘটনাটি এতবার ঘটেছে যে আমি পরীক্ষার ফলাফল বিষয়টিতে উত্সাহ হারিয়ে ফেলতে শুরু করেছি! আমি নিজের অজান্তেই এখন আমার ছাত্র-ছাত্রীদের ভেতর লেখাপড়ার বুদ্ধিমত্তার বাইরে অন্য বুদ্ধিমত্তাগুলো খুঁজে বেড়াই। ২. আমাদের দেশের সবচেয়ে উত্সাহী এবং আগ্রহী ছেলেমেয়েগুলো আমাদের বিশ্ববিদ্যালয়গুলোতে ভর্তি হয়। দেশে এখন একশ’র বেশি পাবলিক এবং প্রাইভেট বিশ্ববিদ্যালয় রয়েছে। প্রাইভেট এবং পাবলিক বিশ্ববিদ্যালয় দুটোরই পড়াশোনার পদ্ধতি মোটামুটি একরকম। সময়ের সঙ্গে সঙ্গে অনেক বিশ্ববিদ্যালয়ে কিছু কিছু পরিবর্তন আনা হয়েছে। আজ থেকে প্রায় চল্লিশ বছর আগে আমরা যখন পড়াশোনা করেছি তখন তিন বছর পর একটা ফাইনাল পরীক্ষা হতো-বিষয়টি চিন্তা করেই এখন আতঙ্কে আমার গায়ের লোম খাড়া হয়ে যায়। বিশ্বদ্যািলয়ে ভর্তি হওয়ার তিন বছর পর যদি পরীক্ষা দিতে হয় তাহলে প্রথম দুই বছর গায়ে হাওয়া লাগিয়ে ঘুরে বেড়ালে কারও কিছু বলার থাকে না। তৃতীয় বছরে এসে প্রথমবার কী কী বিষয়ে লেখাপড়া হয় সেগুলো একটু খোঁজ-খবর নিতে শুরু করেছি এবং পরীক্ষার ঠিক তিন মাস আগে ঘরের দরজা-জানালা বন্ধ করে পড়ালেখা শুরু করেছি। সেই পড়ালেখা ছিল এক ধরনের ভয়ঙ্কর অমানবিক লেখাপড়া-খাওয়া ঘুম এবং প্রাকৃতিক কাজ ছাড়া এক মুহূর্তের জন্য পড়ার টেবিল থেকে না উঠে যে টানা পড়াশোনা করা সম্ভব সেটি এখন আমার নিজেরও বিশ্বাস হয় না। আমার মনে আছে সময়মতো খাওয়া এবং ঘুম হওয়ার কারণে অনার্স পরীক্ষার্থী আমাদের সবার স্বাস্থ্য ভালো হয়ে গিয়েছিল এবং দরজা জানালা বন্ধ করে চব্বিশ ঘণ্টা অন্ধকার ঘরে বসে থাকার কারণে ইটের নিচে চাপা পড়ে থাকা ঘাসের মতো আমাদের গায়ের রং ফর্সা হয়ে গিয়েছিল। আমরা যখন পড়াশোনা করেছি তখন স্নাতক ডিগ্রি দেওয়া হতো তিন বছর পর, সেটাকে বলা হতো অনার্স ডিগ্রি। তারপর এক বছর লেখাপড়া করে একজন মাস্টার্স ডিগ্রি পেয়ে যেত। মোটামুটি চার বছরেই লেখাপড়া শেষ-সেশন জ্যামের কারণে সেটা হয়তো মাঝে মাঝে আরও বেড়ে যেত। মিলিটারি শাসনের সময় মনে হয় লেখাপড়ার গুরুত্ব ছিল সবচেয়ে কম, তাই সেশন জ্যাম ছিল সবচেয়ে বেশি। তিন-চার বছরের লেখাপড়া করতে সাত আট বছর লেগে যেত। আমি দেশে আসার পর তিন বছরের স্নাতক ডিগ্রিটা পাল্টে চার বছরের স্নাতক ডিগ্রি করে ফেলার পরিবর্তনটুকু নিজের চোখে দেখেছি। সত্যি কথা বলতে কী, আমি দায়িত্ব নেওয়ার পর প্রথম ব্যাচটি তিন বছরে তাদের স্নাতক ডিগ্রি শেষ করেছিল। এর পরের বছর থেকে সবাই চার বছরে তাদের স্নাতক ডিগ্রি নিতে শুরু করেছে। পৃথিবীর বেশির ভাগ দেশের সঙ্গে মিল রেখে এই পরিবর্তনটুকু করা হয়েছিল এবং আমি নিশ্চিতভাবে জানি তখন আমরা সবাই মিলে ঠিক করেছিলাম এই চার বছরের স্নাতক বা ব্যাচেলর ডিগ্রি হবে চূড়ান্ত বা টার্মিনাল ডিগ্রি। অর্থাত্ চার বছর পড়াশোনা করে ডিগ্রি নিয়ে সবাই কাজকর্মে ঢুকে যাবে। আগেও চার বছর লেখাপড়া করে কর্মজীবন শুরু করে দিত, নতুন নিয়মেও সবাই চার বছর লেখাপড়া করে কর্মজীবনে ঢুকে যাবে। সাধারণ ছাত্র-ছাত্রীদের মাস্টার্স করার কোনো প্রয়োজন নেই। পৃথিবীর অন্য সব দেশের সঙ্গে মিল রেখে মাস্টার্স করবে শুধুমাত্র যারা শিক্ষকতা করবে বা গবেষণা করবে সেই ধরনের ছাত্র-ছাত্রীরা। কিন্তু এক ধরনের বিস্ময় নিয়ে আবিষ্কার করলাম কেমন করে জানি চার বছরের স্নাতক বা ব্যাচেলরস ডিগ্রিটাকে চূড়ান্ত (টার্মিনাল) ডিগ্রি হিসেবে বিবেচনা না করে মাস্টার্স ডিগ্রিকেই টার্মিনাল ডিগ্রি হিসেবে ধরে নেওয়া হল। চাকরি-বাকরির বিজ্ঞাপনে আবার সবাই মাস্টার্স ডিগ্রি চাইতে শুরু করল এবং ছাত্র-ছাত্রীরা তাদের ব্যাচেলরস ডিগ্রির পর আবার এক বছর, দেড় বছর কিংবা দুই বছরের একটা মাস্টার্স ডিগ্রির জন্য বিশ্ববিদ্যালয়ে রয়ে যেতে বাধ্য হল। একজন মানুষের জন্য এক বছর দুই বছর অনেক দীর্ঘ সময়, আমরা অনেক ছাত্র-ছাত্রীর জীবন থেকে অবিবেচকের মতো এই সময়টুকু কেড়ে নিতে শুরু করলাম। আমাদের দেশের মধ্যবিত্ত নিম্নবিত্ত ছেলেমেয়েরা যত তাড়াতাড়ি লেখাপড়া শেষ করে কর্মজীবনে ঢুকে যাবে তাদের জন্য সেটা ততই মঙ্গল, কিন্তু আমরা অবিবেচকের মতো সেটা হতে দিচ্ছি না। পাশ্চাত্ত্যের অনেক দেশের অনুকরণ করে আমরা তিন বছরের স্নাতক ডিগ্রিকে চার বছরের স্নাতক করেছি। এর সঙ্গে সঙ্গে সেসব দেশের মতো চার বছরের ডিগ্রিটাকেও চূড়ান্ত ডিগ্রি হিসেবে বিবেচনা করা উচিত ছিল। আমরা সেটা করিনি। সে কারণে আমাদের বিশ্ববিদ্যালয়গুলোর ওপরেও অনেক বাড়তি চাপ পড়েছে, যেটা আমরা প্রতি মুহূর্তে টের পাই। ৩. ঠিক কী কারণ জানা নেই, আমরা যখন বিশ্ববিদ্যালয়ে ভর্তি হয়েছিলাম তখন পাস করে চাকরি পাব কিনা সেই বিষয়টা নিয়ে একেবারেই কোনো মাথাব্যথা ছিল না। আমাদের যার যে বিষয় পড়ার শখ সেই বিষয় নিয়ে পড়াশোনা করেছি। দেশ তখন মাত্র স্বাধীন হয়েছে, অর্থনীতি বলে কিছু নেই। সেই সময়ে চাকরি বাকরি নিয়ে আমাদের অনেক ব্যস্ত হওয়ার কথা ছিল, কিন্তু আমরা মোটেও ব্যস্ত হইনি। মাস্টার্সে ভর্তি হওয়ার আগে আমাদের স্যারেরা খুব পরিষ্কার করে বলে দিয়েছিলেন, ‘দেখো বাবারা এই সাবজেক্টে পড়ে কিন্তু তোমরা কোনো চাকরি বাকরি পাবে না-’ সেটা শুনেও আমাদের উত্সাহে কোনো ভাটা পড়েনি, কারণটা কী এখনও আমি বুঝতে পারি না। এখন বিশ্ববিদ্যালয়ে ভর্তি হওয়ার সময় একজন ছাত্র-ছাত্রী সে কোন বিষয়ে পড়বে সেটা নিয়ে যত উদ্বিগ্ন থাকে তার চেয়ে শত গুণ বেশি উদ্বিগ্ন থাকেন তাদের অভিভাবকরা। আমি অনেকবার দেখেছি ছেলেমেয়েরা তাদের পছন্দের বিষয় না পড়ে অনেক সময়েই বাবা-মায়ের চাপে পড়ে অন্য বিষয়ে ভর্তি হয়ে যায় এবং বিশ্ববিদ্যালয়ের পুরো সময়টুকু লম্বা লম্বা দীর্ঘশ্বাস ফেলে কাটিয়ে দেয়। বিশ্ববিদ্যালয়ের জীবন লম্বা দীর্ঘশ্বাস ফেলে কাটানোর কথা নয়-আগ্রহ এবং উত্সাহ নিয়ে সময় কাটানোর কথা। এক সময় এই দেশের অল্প কিছু মানুষ বিশ্ববিদ্যালয়ে লেখাপড়া করত, বিশ্ববিদ্যালয়ের সংখ্যাও ছিল একেবারে হাতেগোনা-এখন বিশ্ববিদ্যালয়ের সংখ্যা যেরকম বেড়েছে ছাত্র-ছাত্রীর সংখ্যাও বেড়েছে। আমি যতদূর জানি প্রাইভেট বিশ্ববিদ্যায়ের ছাত্র-ছাত্রীর সংখ্যা এখন পাবলিক বিশ্ববিদ্যালয়ের ছাত্র-ছাত্রীর সংখ্যা থেকে বেশি। এই বিশালসংখ্যক ছাত্র-ছাত্রীকে ঠিক করে লেখাপড়া করানো এখন খুবই জরুরি। পৃথিবীর নানা দেশে নানা ধরনের বিশ্ববিদ্যালয় আছে এবং তাদের অনেকটিই খুবই চমত্কারভাবে কাজ করে যাচ্ছে। আমাদের নানা ধরনের পদ্ধতি চেষ্টা করে একটা সফল পদ্ধতি বের করার প্রয়োজন নেই, যে পদ্ধতিগুলো ইতোমধ্যে ভালোভাবে কাজ করেছে সেগুলোই আমাদের দেশের বিশ্ববিদ্যালয়ে শুরু করে দেওয়া যায়। আমি এরকম দুটি বিষয়ের কথা উল্লেখ করতে পারি। প্রথমটি হচ্ছে দুটি ভিন্ন বিষয়ে ডিগ্রি নেওয়া। আমাদের স্বীকার করে নিতেই হবে কোন কোন বিষয়ের ডিগ্রি থাকলে চাকরি-বাকরি পাওয়া সহজ হয় ছাত্র-ছাত্রীদের সেই বিষয়ে পড়ার অনেক আগ্রহ থাকে-যারা এই বিভাগে ভর্তি হতে পারেনি তাদেরকেও এই বিষয়ে ডিগ্রি নেওয়ার সুযোগ করে দেওয়া যায়। কাছাকাছি দুটি বিষয়ের জন্য বিষয়টি খুবই সহজ, তার জন্য ছাত্র-ছাত্রীদের শুধু বাড়তি কিছু কোর্স নিতে হয়। নিজেদের ওপর বাড়তি চাপ না দিয়েই ছেলেমেয়েদের পক্ষে দ্বিতীয় একটি বিভাগে ডিগ্রি নেওয়া সম্ভব। আমি যতদূর জানি আমাদের দেশের বেশ কয়েকটি প্রাইভেট বিশ্ববিদ্যালয় এবং অন্ততপক্ষে একটি পাবলিক বিশ্ববিদ্যালয়ে এই পদ্ধতিটি চালু আছে। দ্বিতীয় বিষয়টি এই দেশের বিশ্ববিদ্যালয়ের জন্য একটু নতুন হলেও আমার ধারণা এটি খুবই প্রয়োজন। একজন ছাত্র কোন বিষয়ে পড়াশোনা করবে ওই সিদ্ধান্তটি ভর্তির সময়ে না নিয়ে এক কিংবা দুই বছর পরে নেওয়া যায়। সব ছাত্র-ছাত্রীকেই বিশ্ববিদ্যালয়ের মৌলিক কিছু বিষয়ে কোর্স নিতে হয়। ছাত্র-ছাত্রীরা যদি প্রথম এক বা দুই বছর সেই কোর্সগুলো নিতে থাকে তাহলে সে বুঝতে পারে কোন বিষয়টাতে লেখাপড়া করা তার জন্য বাস্তবসম্মত। ভর্তি পরীক্ষায় আমরা আসলে একজন ছাত্র বা ছাত্রীর সঠিক মূল্যায়ন করতে পারি না। এক বা দুই বছর সে যদি অনেক মৌলিক কোর্স নিয়ে নেয় তখন তার ফলাফল থেকে সেই ছাত্র-ছাত্রীর প্রকৃত সামর্থ্য কিংবা দুর্বলতাগুলো ধরে ফেলা যায়। তখন ছাত্র বা ছাত্রীটিকে কোনো একটা নির্দিষ্ট বিষয়ে পড়াশোনা শেষ করার সুযোগ করে দিলে সেটি ছাত্র-ছাত্রীদের জন্য ভালো এবং বিশ্ববিদ্যালয়ের জন্যও ভালো। আমি যে দুটি বিষয়ের কথা বলেছি এর দুটিই কিন্তু পৃথিবীর অনেক দেশেই চালু আছে এবং ছেলেমেয়েরা এই পদ্ধতিতে বেশ ভালোভাবেই পড়াশোনা করে আসছে। যেহেতু আমাদের লেখাপড়ার পদ্ধতি মাঝে মাঝেই পরিবর্তন করতে হয় তাই এ ধরনের বড় একটা পরিবর্তন করার সাহস করা খুব কি কঠিন? ৪. পৃথিবীর বিশ্ববিদ্যালয়গুলোকে মাঝে মাঝে র্যাংকিং করা হয়, অর্থাৎ কোনটা সবচেয়ে ভালো বা এক নম্বর, কোনটা দুই নম্বর এভাবে তালিকা করা হয়। আমাদের দেশের বিশ্ববিদ্যালয়গুলো কখনও সেই তালিকায় আসে না, কিংবা এলেও সেটা এত নিচে থাকে যে আমরা সেটা দেখে না দেখার ভান করি! মার্কিন যুক্তরাষ্ট্রের বিশ্ববিদ্যালয়গুলোর বেশ কয়েকটিই তালিকার একেবারে ওপরের দিকে আছে এবং আমরা ধরেই নিতে পারি যে তাদের লেখাপড়ার পদ্ধতি নিশ্চয়ই অসাধারণ। মজার ব্যাপার হচ্ছে আমি যুক্তরাষ্ট্রের খুব বড় এবং গুরুত্বপূর্ণ একজন ইঞ্জিনিয়ারের একটা লেখা পড়ে খুবই অবাক হয়েছিলাম। তিনি লিখেছেন, আমাদের দেশের বিশ্ববিদ্যালয়ের লেখাপড়ার পদ্ধতি হচ্ছে জঘন্য এবং কুত্সিত! ছেলেমেয়েরা কিছুই শেখে না এবং জানে না। তারপরও আমরা এসব বিশ্ববিদ্যালয় থেকে পাস করে বের হওয়া ছেলেমেয়েদের খুব আগ্রহ নিয়ে চাকরি দেই একটি মাত্র কারণে। সেটি হচ্ছে এরকম জঘন্য এবং কুত্সিত একটা পদ্ধতিতে থেকে তারা টিকে গেছে এবং বের হয়েছে। নিশ্চয়ই তারা অসাধারণ- তা না হলে তারা কেমন করে এই কুত্সিত পদ্ধতি থেকে বের হতে পারল? যেহেতু বিশ্ববিদ্যালয় থেকে তারা কিছুই শিখে আসে না তাই চাকরি দেওয়ার পর আমরা তাদের প্রয়োজনীয় বিষয় শেখাই এবং তারা তখন সত্যিকারের কাজের মানুষ হয়। সেই বিখ্যাত ইঞ্জিনিয়ারের কথা পড়ে আমি হাসি চেপে রাখতে পারিনি আবার একই সঙ্গে এক ধরনের সান্ত্বনা পেয়েছি। আমাদের বিশ্ববিদ্যালয়গুলোর জন্যও আমরা নিশ্চয়ই একই কথা বলতে পারব। আমাদের ছেলেমেয়েদের বেলায় আমরা আরও নতুন কথা যোগ করতে পারব- তাদেরকে রাজনৈতিক বিবেচনায় নিয়োগ দেওয়া শিক্ষকদের কাছে পড়তে হয়, ছাত্ররাজনীতির ধাক্কা সামলাতে হয়, অনেকেকে প্রাইভেট টিউশনি করে খরচ চালাতে হয়। কাজেই সেশন জ্যামের পীড়ন সহ্য করে শেষ পর্যন্ত তারা যখন বের হয় তখন তারা সবাই নিশ্চয়ই এক ধরনের অসাধারণ ছেলেমেয়ে! তাই আমি আমার সব ছাত্র-ছাত্রীকে মনে করিয়ে দিই ক্লাসরুমের ভেতরে তারা যেটুকু শিখবে তার থেকে অনেক বেশি শিখবে ক্লাসরুমের বাইরে! ম্যাক্সিম গোর্কির একটি বইয়ের নাম ‘আমার বিশ্ববিদ্যালয়’ (My Universities) - এটি একটি অসাধারণ বই যেখানে তিনি তার বিশ্ববিদ্যালয়ের কথা বলেছেন। মজার ব্যাপার হচ্ছে ম্যাক্সিম গোর্কি কিন্তু কখনও কোনো বিশ্ববিদ্যালয়ে লেখাপড়া করেননি-এই পৃথিবীটাই ছিল তার বিশ্ববিদ্যালয়।
পিছন ফিরে তাকালে নিজেদের সেই বয়সি মুখগুলোকে এখন অশিক্ষিত মনে হয় । কিন্তু সেটা এমন একটা সময় এবং বয়স যার মানসিকতা নিয়ে তর্ক উঠলে নিজের সঙ্গে ঝগড়া হয়ে যাবে 
ছোট বেলায় বাসার বাজার করার প্রতি প্রচুর আগ্রহ ছিল আমার। এমনকি আমার সাড়ে তিন বছরের ছোট একমাত্র ভাইটি বাজার করার বয়স অর্জন করার পরেও সে যেন এই গুরু দায়িত্ব না পায় তার জন্য সকল চেষ্টা অব্যাহত ছিল আমার। বড় ভাই থাকতে ছোট ভাই বাজার করার মত কঠিন কাজ কেন করবে!! বাবা মা খুবই খুশি ছিলেন আমার উপর, এই বোধের জন্য। ঈদের আগে সে দায়িত্ব আরো বেড়ে যেত, সাথে ফ্রিকুয়েন্সি। হ্যাঁ! ছোটবেলা থেকেই অতি ভাল ছেলে ছিলাম আমি। বাজার শেষে প্রাপ্য কমিশন কেটে রেখে অবশিষ্ট অংশটুকু ফেরত দিতাম। বাবা মা কোন দিন একবারও জিজ্ঞাসা করেননি বা সন্দেহ পোষণ করেননি তাতে। এত ভাল ছেলেকে সন্দেহ করা, কোন ভাল বাবা মায়ের জন্য কাঙ্ক্ষিত নয়। দুই টাকা কমিশন মানে বিশাল কিছু ছিল সে যুগে। চার আনা দিয়ে দুটি বড় পরাটা এবং এক বাটি ভাজি পাওয়া যেত। এক টাকায় ৮টি ডিম কিনেছি অনেকদিন। যা বলছিলাম, ঈদের আগের কমিশনটা হত বেশ ভাল রকমের। সিনেমা মাস্ট, ঘুড়ি-লাটাই, মার্বেল, খাওয়া দাওয়া অনেক কিছু। সে সময় স্কুল এবং স্যারের কাছে টিউশন ফাঁকি দিয়ে প্রতি সপ্তাহে মর্নিং শো দেখতাম। তার আগে বলে নেই, সিনেমা বা মর্নিং শোতে কিন্তু ইংলিশ সিনেমা দেখানো হত এবং তা ছিল খুব ভাল ভাল মুভি। কাউবয়, গ্রীক কাহিনী নিয়ে অসংখ্য সিনেমা দেখেছি আমরা। সিনেমা দেখার এত নেশা ছিল যে, একবার শবে-বরাতের বন্ধের দিন চট্টগ্রামের আলমাস সিনেমা হলে গিয়ে দেখি হল বন্ধ। মনে খুব কষ্ট নিয়ে ফিরে এলাম বাসায়। মা জিজ্ঞাসা করলেন, কিরে স্যার পড়ায়নি? কেননা যাবার সময় বলে গিয়েছিলাম, আজ বন্ধেও স্যার পড়াবে। ছেলের প্রচন্ড পড়ার আগ্রহ দেখে বাবা সাইকেল কিনে দিলেন। আগ্রাবাদ কলোনীর পাশে জাম্বুরী মাঠে আমার দুই বিশ্বস্ত বন্ধু মনা আর ইমরুল দুই পাশে সাইকেল ধরে থাকত, আমি চালানো শিখতে লাগলাম। বিনিময়ে ওরা কিছু সময় সাইকেল চালানোর সুযোগ পেত। দ্রুত শিখে নিলাম সাইকেল চালানো। কারণ হলে যাবার ফ্রিকুয়েন্সি আর গতিও তো বাড়াতে হবে। শেখার পর তথাকথিত পড়ার নামে সিনেমা হল দর্শন বেড়ে গেল অনেকগুণে। বাজারের কমিশনও (টাকা মেরে দেয়া) পাল্লা দিয়ে বেড়ে যেতে লাগল। আমার পড়তে যাওয়াও ডাবল হল। এক আসল পড়া, দুই সিনেমা হল পড়া। প্রচণ্ড রোদে সাইকেল চালিয়ে সিনেমা হল থেকে ফিরে বাসায় এসে এমন ভান করতাম যে, আমি শেষ!! আজ খুব পড়ার চাপ ছিল। মা কপালের ঘাম মুছে দিতেন, সাথে লেবুর শরবত। একদিন, হ্যাঁ সেই একদিনটা কবে কখন সেটা আর মনে নেই। মা পরম যত্নে মাথায় হাত বুলিয়ে দিয়ে ঘাম মুছে দিচ্ছেন, এক হাতে ধরে আছে শরবত। মায়ের মুখের দিকে তাকিয়ে হঠাৎ মাথাটা ঘুরে গেল আমার। বাবা মাকে এতবড় ধোকা দিচ্ছি !!! যে বাবা মা এত বিশ্বাস রাখেন আমার উপর। কখনো পয়সার হিসেব চাননি, কোথায় গেলাম, সেটা কোন দিন যাচাই করেননি। সেই বাবা মায়ের সাথে মিথ্যা বলে চলেছি। সেটাই ছিল আমার টার্নিং পয়েন্ট। প্রতিজ্ঞা করলাম। এরপর আর কখনো মিথ্যা বলিনি, এক পয়সা কারো আমানতের খেয়ানত করিনি। আমার কাছে চুল পরিমান বিশ্বাসের মূল্য এখন জীবনের চেয়েও বেশি। আলহামদুলিল্লাহ। জানি না কি কারণে আল্লাহপাক আমায় সেদিন হেদায়েত দান করেছিলেন। বাবার বয়স ৮২+, একেবারেই শয্যাশায়ী। মায়ের শরীরও ভাল নয়। আজ পর্যন্ত তাঁরা আমার কাছে কখনো হিসেব নেননি। জানতে চাননি, আমি বেতন কত পাই। চাকুরিতে জয়েনিং এর আগে শুধু বলেছিলেন, খবরদার এক পয়সা হারাম নিয়ে কখনো ঘরে আসবে না। হে আমাদের ভবিষ্যৎ সন্তানেরা, হতাশ হবার কিছু নেই। ফিরে এসো সত্য আর বিশ্বাসের পথে। আমরা হয়ত পারিনি, আমরা আসহায়। আমাদের আগলে রাখো। বিশ্বাস ভঙ্গ করো না পিতা মাতার, স্বাধীনতার, লাল সবুজ পতাকার, এই মাটির। জীবন দিয়ে হলেও সত্যের মশাল ধরে রাখো। খুব মনে পড়ে ছোটবেলার সেই দুরন্তপনা দিনগুলোর কথা। হারিয়ে যাওয়া সেই ঈদ আনন্দের কথা। মাঝে মাঝে হাসি পায় খুব। লজ্জাও পাই। কেন করেছিলাম সেই অস্বাভাবিক কাজগুলো। ঈদ মুবারক এবং সবার জন্য দোয়া।
ভারতের আসাম থেকে প্রকাশ স্বনামধন্য সাহিত্য পত্রিকা 'মুকুতা'র চলতি সংখ্যায় প্রকাশ হয়েছে আমার কিশোর গল্প 'বন্ধুর ডাক' গল্পটি। গল্পটি অসমীয় ভাষায় অনুবাদ করেছে আসামের কবি ও অনুবাদক মিণ্টুল হাজরিকা। নিচে বাংলায় লেখা 'বন্ধুর ডাক' গল্পটি তুলে দিলাম। .......................................... বন্ধুর ডাক--- রাত গভীরে ঘুম থেকে কে যেন ডেকে তুলে মিতুলকে। ডাক শুনে ঘুম থেকে মিতুল জেগে ওঠে ঠিক, তবে ঘরের ভেতর কাউকে দেখতে পায় না। মিতুল ভাবে, হয়ত ডিমলাইট জ্বালানো আছে বলে কাউকে সে দেখতে পাচ্ছে না। খাটের দক্ষিণ কোণায় ঝুলে থাকা বেডসুইচ অন করে সে। আলোয় ভরে ওঠে পুরো ঘর। না, কেউ ঘরে নেই। আলো নিভিয়ে ফের শুয়ে পড়ে মিতুল। কিন্তু বিছানায় শোয়ার সাথে সাথে ফের পরিচিত কণ্ঠ তাকে বলে, ‘মিতুল শুয়ে পড়লি যে?’ হুড়মুড় করে ওঠে বসে মিতুল। বিছানা থেকে নেমে ঘরের মেঝে পা রাখে। ডান পাশের জানালার কাছে যায়। জানালা খোলা। তবে একটা বিড়ালও যাতে ঢুকতে না পারে, সে জন্যে চিকন লোহার জাল দেয়া আছে। জানালা দিয়ে বাইরের দিকে তাকায় মিতুল। বাইরে ঘুটঘুটে অন্ধকার। এমন অন্ধকারে কোনোকিছুই দেখার সুযোগ নেই। তবুও সামান্য দূরে কিছু দেখতে চেষ্টা করে। কাউকে দেখতে পায় না। দেখতে না পেয়ে জানালা বন্ধ করে দেয়। ঘুরে বিছানার দিকে মুখ ফেরাতেই আঁতকে ওঠে। বন্ধু সবুজ তার বিছানায় বসে আছে। ‘কিরে তুই?’ মিতুল অবাক হয়। ‘তুই কি ভেবেছিস এই রাত গভীরে জানালার বাইরে দাঁড়িয়ে তোকে ডাকব?’ সবুজ বিছানায় বসতে বসতে বলে। ‘না-আমি ভাবছিÑ’ ‘কি করে ঘরে ঢুকলাম, এইতো?’ মিতুলের কথা বন্ধ করে দিয়ে সবুজ বলে। মিতুল আমতা আমতা করে এগিয়ে এসে সবুজের সামনে চেয়ার টেনে বসে। বসে ঘরের মূল দরজায় চোখ রাখে। দরজা ভেতর থেকে বন্ধ। মিতুলের মনে প্রশ্ন জাগে, তাহলে সবুজ ঢুকল কী করে? ‘শোন, তোর এতকিছু ভাববার দরকার নেই। এছাড়া আমার সময়ও নেই তোকে সব খুলে বলার। ভীষণ তাড়া আছে। তোকে নিয়ে আমাকে এখনই বেরুতে হবে। সজল, রাব্বি আমাদের জন্য অপেক্ষা করছে। চটজলদি গায়ে শার্ট জড়িয়ে নে। বেরুতে হবে।’ একদমে কথাগুলো বলে সবুজ। এরপর উঠে দাঁড়ায়। আলনা থেকে একটা শার্ট নিয়ে মিতুলের হাতে তুলে দেয়। মিতুলের শার্ট নিয়ে গায়ে জড়ায়। এরপর সবুজের পেছনে পেছনে হাঁটতে থাকে মিতুল। সবুজ হাঁটতে হাঁটতে একসময় থামে। মিতুলও থামে। জায়গাটা একটা খোলা মাঠ। এই মাঠে গতকাল বিকেলে সজল, রাব্বি, সবুজের সঙ্গে বসে আড্ডা দিয়েছে। আড্ডা শেষে সবুজ হুট করেই ঘোষণা দিয়েছে, ‘দোস্ত, তোরা আমাকে ক্ষমা করে দিস। আজ রাতের ট্রেনেই আমাকে বাবা মা’র সাথে ঢাকায় চলে যেতে হচ্ছে।’ ‘কেন? হঠাৎ ঢাকা যাবি কেন?’ মিতুল জানতে চায়। ‘বাবার বদলি। সবকিছু আগেই ঠিকঠাক করা ছিল। তোরা দুঃখ পাবি বলে বলিনি। এছাড়া আমি ভেবেছিলাম বাবা মা’কে বলে বছরের বাকি ছয়মাস এখানেই থেকে যাবো। বার্ষিক পরীক্ষা দিয়ে তারপর যাবো। কিন্তু বাবা মা’কে রাজি করানো গেল না। ফলে তোদের সারপ্রাইজও দেওয়া হলো না। স্যরি ফ্রেন্ডস। তোদের ছেড়ে যেতে আমার ভীষণ কষ্ট হচ্ছে।’ সবুজের এ জাতীয় কথার জন্য প্রস্তুত ছিল না মিতুল, রাব্বি ও সজল। তাই সবুজের বিদায়বেলায় কী বলে সান্ত¡না দেবে কেউ তা খুঁজে পেল না। মিতুল তো একেবারেই মুষড়ে পড়েছে। কারণ, বন্ধুদের মধ্যে সবুজের সাথেই ওর সখ্যতা বেশি। যাহোক, বন্ধুদের সকলের মন খারাপ হয়ে গেল। এ অবস্থা থেকে উত্তরণের জন্য সজল মুখ খুলে। ‘যা-ই বলিস দোস্ত তুই কাজটা ভালো করিস নি। তবুও তোকে যখন চলেই যেতে হচ্ছে, আমি মনে মনে ঠিক করেছি তোকে তাৎক্ষণিক একটা ফেয়ারওয়েল দেব। কি বলিস মিতুল?’ ‘যা খুশি কর, কোনো কিছুই আমার মাথায় আসছে না।’ নরম গলায় মিতুল বলে। সবুজের চোখকে ফাঁকি দিতে পারে না মিতুলের ভেজাচোখ। সবুজ মিতুলকে বুজে টেনে নিয়ে বলে, ‘দোস্ত আমি জানি তোরা সবাই আমাকে খুব ভালোাবাসিস। আমারও কী কম খারাপ লাগছে? আমি গিয়েই তোদের চিঠি দেব। তোরাও চিঠি দিস।’ ভেজা চোখ মুছে সবুজ। এ অবস্থায় রাব্বি বলে, ‘সুবজ এক সাথে চলতে গিয়ে অনেক সময় কটু কথা বলেছি। দুষ্টুমি করেছি। এসব মনে রাখিস না। তুই যত দূরেই যাস, আমাদের মন থেকে তোকে মুছতে পারবো না।’ ‘হ্যাঁ, ঢাকা গিয়েই তোর ঠিকানা জানিয়ে চিঠি দিস।’ মিতুল বলে। ‘অবশ্যই। আজ রাতে আমার সাথে তোরা সবাই ডিনার করবি। আমারদের শেষ আড্ডাটা আনন্দঘন করে রাখতে চাই।’ ‘গুড এবং এটাই হবে তোকে দেওয়া আমাদের ফেয়ারওয়েল। কী বলিস মিতুল?’ সজল বলে। ‘হ্যাঁ, তাহলে চল বাড়ি ফেরা যাক। দেখি ফেয়ারওয়েলটা কীভাবে স্মরণীয় করে রাখা যায়।’ তারপর সবাই উঠে দাঁড়ায়। গতরাতে সবুজের বিদায়বেলায় ফেয়ারওয়েল যদ্দুর সম্ভব আনন্দঘন পরিবেশেই করা হয়েছে। সবুজকে সবাই বই উপহার দিয়েছে। সবুজও সবাইকে বই দিয়েছে। সেই বই বুজে নিয়ে ঘুমিয়ে পড়েছিল মিতুল। কিন্তু হুট করে সবুজের উপস্থিতি মিতুলকে অবাক করে দেয়। কেননা, সবুজ রাতের ট্রেনেই বাবা মা’র সাথে ঢাকা চলে গেছে। সজল, রাব্বিসহ সে সবুজকে বিদায় দিয়ে এসেছে। ট্রেন ছেরে দেবার পরও অনেকক্ষণ স্টেশনে দাঁড়িয়ে ছিল ওরা। তাহলে সবুজ কি ফিরতি ট্রেনে চলে এসেছে? মিতুল খোলা মাঠে দাঁড়িয়ে এসব ভাবতে থাকে। একসময় বলে, ‘কিরে সবুজ, সজল, রাব্বি কোথায়?’ এ কথায় সবুজ অস্বাভাবিক হাসিতে ভেঙে পড়ে। হাসতে হাসতে দূরের অন্ধকারে হারিয়ে যায়। মিতুল চিৎকার করে বলে ‘সবুজ, দোস্ত তুই যাসনে। তোকে আমি যেতে দেবনা।’ সবুজকে ধরতে অন্ধকারে ছুটে যায় সামনের দিকে। তখনি মায়ের ডাকে ঘুম ভাঙে মিতুলের। ‘মিতুল, বাপজান এভাবে চিৎকার করছিস কেন? কোনো স্বপ্ন দেখছিলি? মিতুল উঠে বসে। এদিক ওদিক কী যেন খুঁজে। খুঁজতে খুঁজতে বলে, ‘মা, সবুজ এসেছিল। ও চলে যাচ্ছে। তাড়াতাড়ি ওকে আটকাও মা।’ ‘বোকা ছেলে। সবুজ তো রাতের ট্রেনেই ঢাকা চলে গেছে। এখন সবুজকে পাবো কোথায়? বুঝতে পেরেছি তুই স্বপ্ন দেখছিলি। ওকে মন থেকে মুছতে পারছিস না। আল্লার নাম নিয়ে শুয়ে পর ল²ী ছেলে।’ মায়ের কথায় মিতুল বিছানায় শুয়ে পড়ে। সে এবার বুঝতে পারে এতক্ষণ সে স্বপ্ন দেখছিল। স্বপ্নের মাঝে সবুজ তাকে নিয়ে খোলা মাঠে দিয়েছিল। সবুজের জন্য মিতুলের মন খারাপ হয়ে যায়। শুয়ে শুয়ে এক এক করে উল্টাতে থাকে বন্ধুকে নিয়ে ঘটে যাওয়া স্মৃতির এ্যালবাম। ছেলে ঘুমিয়ে পড়েছে ভেবে মিতুলের মা ঘরের আলো নিভিয়ে অন্য ঘরে চলে যায়। 
গাছ ছোট তাতে কি ! সে ও ভালবাসা বোঝে। গাছকে ভালোবাসলে সে সেটা ফিরিয়ে দেয় এই ভাবে।
ব্যথার অথৈ গাঙ - চিরকাল আমি তার উজানের মাঝি। মানুষ কি পাখি, পাখায় লেখা এক যাযাবর পথ
শিশু সরকারি প্রাথমিক বিদ্যালয়ে মা সমাবেশ, বার্ষিক পরীক্ষার ফলাফল প্রকাশ
ওরিয়েন্টেশন প্রোগ্রাম। আলিমিয়্যাহ কোর্স। তারবিয়াহ অনলাইন মাদ্রাসা। সেকেন্ড ব্যাচ। সরাসরি তত্ত্বাবধান, শায়েখ প্রফেসর মোখতার আহমাদ
সলিমুল্লাহ খান আগামীকাল ৫টা থেকে আগামী প্রকাশনীতে থাকবেন।  ‘প্রার্থনা’ বইসহ অটোগ্রাফ নেয়ার একটা ভাল সুযোগ আপনাদের হাতে। তাঁর সম্পাদিত ‘অর্থ’ পত্রিকাটাও সংগ্রহ করতে পারেন। সবাইকে স্বাগতম। 
প্রিয় নাট্যকর্মী বন্ধুরা। ৫ জুন ২০২০, রাত ৮ টায় ফেসবকু লাইভ স্ট্রিমিংএ, এই সময়ে অতি গুরুত্বপূর্ণ সেমিনারে আপনি আমন্ত্রিত।
ওটিটি আসায় আমাদের সিরিয়াস লেখকদের বেশ ভালো হইল। মাঝারি মানের লেখকেরা ওটিটি করতে গিয়া মানহীন হবেন, আর যাগো সম্ভাবনা ছিল তারা হইবেন মাঝারি। ফলে আমাদের মতো ভালো লেখক যারা #ওটিটি করবেন না, তারা আদৌ কিছু না লেইখাই আরো কিছুদিন ভালো লেখক হিসাবে পতাকা উড়াইতে পারমু। যেহেতু ওটিটি রাইটাররা নিজেদের এই ক্ষতি মাইনা নিতে যাইতেছেন আমি বলবো, আপনারা টাকার অংক বাড়ান। শস্তায় নিজেরে বেইচেন না। ওটিটিঅলারা আপনারা যেই রকম চান তেমন পয়সাই দিবে। একজনে না দিবে তো আরেকজন আছে। আছেই। ওনাদের পেট বড়, সংখ্যায়ও অনেক। সো লেখকজীবন যেহেতু জবাই দিতে রাজি হইছেন, নিজের দাম বাড়ান।
মুছে যাওয়া দিনগুলি আমায় যে পিছু ডাকে, স্মৃতি যেন আমার এই হৃদয়ে বেদনার রঙে রঙে ছবি আঁকে।
শুকনো ডাল, খড়কুটায় আগুন জ্বালাতে কষ্ট পোহাতে হয়। ধোঁয়া থাকে, ছাই ওড়ে। তাতে চোখ জ্বালা করে, নিশ্বাস নিতে কষ্ট হয়। তবে আগুন একবার ঠিকঠাকমতো জ্বলতে শুরু করলে ধোঁয়া চলে যায়। তখন আর ছাই ওড়ে না। উজ্জ্বল হয়ে ওঠে আশপাশ। এটা শিখেছিলাম মাসুম ভাইয়ের কাছে। আমার লেখালেখির আতুরঘরে। একজন মাসুম রেজা ইচ্ছে করামাত্র ছাই-ধোঁয়া ছাড়া আগুন জ্বালাতে পারেন, আগুন নেভাতে পারেন। তিনি আমার জন্য সেটা করেননি। তিনি শিখিয়েছিলেন ছাই-ধোঁয়া সরিয়ে কেমন করে আগুন জ্বালাতে হয়। মাসুম ভাইয়ের প্রতি কৃতজ্ঞতা।
যেদিন আমার স্ত্রীকে আল্ট্রাসনো করতে নিয়েছিলাম আমাদের টুইন বাচ্চাদের পজিশন ঠিকঠাক আছে কিনা জানতে, সেদিন আরেকটি পরিবার এসেছিলো তাদের কিশোরী মেয়েকে নিয়ে। ফর্মে হাজবেন্ডের নাম লিখতে পারেনি বিধায়, আল্ট্রাসনো করায়নি! সেদিন প্রথম এতোটা কাছ থেকে এমন কেইস দেখেছিলাম! সেটা প্রথম ছিলো, তবে সেটা শেষ ছিলো না। বিশ্বাস হতে চাইবে না! আজ থেকে মাত্র ৭ বছর আগে, ২০১৪ সালে, শুধুমাত্র বাংলাদেশে গড়ে প্রতিদিন ৩,২৭১টি অনিরাপদ গর্ভপাত হয়েছে! তাহলে ঐ বছর মোট কতোটি হয়েছে, ৩৬৫ দিয়ে গুন করে দেখুন! আপনার চোখ কপালে উঠবেই! অনিরাপদ গর্ভপাতের সবগুলিই অনৈতিক সম্পর্কের কারণে সেটা কিন্তু দাবি করা হচ্ছে না। তবে সেটাও এর মাঝে আছে। সেই সংখ্যাটা কতো সেটা বুঝতে হলে বাস্তবতার দিকে চোখ দিতে হবে। আনুষকা মেয়েটির করুণ মৃত্যু/হত্যা হওয়ায় আমরা প্রচুর কষ্ট পেয়েছি, কষ্ট পাবারই কথা! ওরা সকলেই আমাদের সন্তান বয়সী। যদি আমরা দাবি করি, ❝সন্তানদের ভালোবাসি❞, তাহলে কেনো তাদেরকে একটু দেখে রাখছি না? কেনো উঠতি বয়সের সন্তান তুল্য একজন ধর্ষক+খুনি, আরেকজন হত্যা হচ্ছে? কেনো আমরা বেখেয়াল অথচ সন্তানরা যৌবনে প্রবেশ করেছে/করবে? আমরা মা-বাবারা তো ওদের বয়সটা পার করে এসেছি, তাই না? তাহলে আমরা কিভাবে বেখেয়াল থাকি? এই দায়ভার কমবেশি আমাদের সকলেরই। গর্ভকালীন অবস্থায় স্ত্রীকে নিয়মিত ডক্টর চেকআপে নিতাম। প্রায়ই এমনটি হয়েছে যে, কেউ না কেউ তার অবিবাহিত কিশোরী মেয়েকে নিয়ে আসতো প্রেগনেন্সি ইস্যু নিয়ে। উক্ত মহিলা ডক্টর তাদের চিকিৎসা দিতে অপারগতা জানাতেন, ফিরিয়ে দিতেন। উনি আমাদের বলেছিলেন যে, প্রতি সপ্তাহে গড়ে দু'জন এমন পরিবার আসে। চিন্তা করে দেখুন শুধুমাত্র একজন গাইনোলজিস্ট প্রতি সপ্তাহে এমন দু'টি পরিবার পায়! আমরা কি এখনও সচেতন হবোই না? রেইপের পর হত্যার মতো সংবাদে আমরা শিউরে উঠি! যেই সকল টিভি চ্যানেল ও মিডিয়া এই সংবাদগুলিকে ব্রেকিং নিউজ করে দেখিয়ে আসছে, এগুলির সমাধান নিয়ে টকশো করছে, তারাই নাকি সারা-বছরব্যাপী ❝লিটনের ফ্ল্যাট❞ ধরনের অনেক প্রোগ্রাম/কন্টেন্ট প্রচার করে আসছে যা সমাজ অবক্ষয়ে অন্যতম ভূমিকা রাখে! অবক্ষয় এতোটাই হয়েছে যে, ❝লিটনের ফ্ল্যাট❞ শব্দটাও মজার একটা শব্দ হিসাবে বলা হয়ে থাকে! তো, মাত্র ৭ বছর আগের জরীপে গড়ে প্রতিদিন ৩,২৭১ টি অনিরাপদ গর্ভপাত। বিগত ৭ বছরে রাষ্ট্রীয়ভাবে, সামাজিকভাবে এমন কোনো ফলপ্রসূ পদক্ষেপ নেয়া হয়নি যার কারণে এই সংখ্যা কমতে পারে। বর্তমানে সংখ্যাটা কি অবস্থায় থাকতে পারে, আমরা হয়তো ভাবতেও পরছি না! আমার ধারণা ভুল হতেও পারে, তবে আমার আবেদন থাকবে, প্লিজ ভিডিওটি দেখুন। আমি দু'বছর আগেই দেখেছি। বিশেষজ্ঞ ও যারা মাঠে কাজ করছেন, তাদের মুখেই শুনুন। শকিং তথ্য আছে! 
যদি নির্বাসন দাও, আমি ওষ্ঠে অঙ্গুরি ছোঁয়াবো আমি বিষপান করে মরে যাবো! বিষন্ন আলোয় এই বাংলাদেশ নদীর শিয়রে ঝুঁকে পড়া মেঘ প্রান্তরে দিগন্ত নিনির্মেষ- এ আমারই সাড়ে তিন হাত ভূমি যদি নির্বাসন দাও, আমি ওষ্ঠে অঙ্গুরি ছোঁয়াবো আমি বিষপান করে মরে যাবো।
"ফেত দ্য লা মিউজিক" এই অনুষ্ঠানের প্রতিষ্ঠাতা কিংবদন্তি ফ্রেন্স সংস্কৃতিমন্ত্রী জ্যাক ল্যাং, ১৯৮২ সালের এই দিনে ২১ জুন সারা বিশ্বে রাস্তায় গণসংগীত এর আয়োজন। এটি গনমানুষের কাছে এতটাই প্রভাবিত ছিলো যে, ফরাসি সংগীত শিল্পী বা অপেশাদার শিল্পী হিসাবে বিপুলসংখ্যক ব্যক্তিকে রাস্তায় দেখা যায়, একদিকে ২১ শে জুন গ্রীষ্মের সবচেয়ে বৃহত্তম দিন, আর সুন্দর আবহাওয়া, তাই জ্যাক ল্যাং প্যারিসের সমস্ত সঙ্গীত শিল্পীদেরকে ত্রিশ মিনিটের জন্য তাদের বাড়ি ছেড়ে বেড়িয়ে এসে সঙ্গীত উপভোগ করার ও রাস্তায় গান গাওয়ার আমন্ত্রণ জানিয়েছিলেন। সেই থেকে ২১ শে জুন "ফেত দ্য লা মিউজিক" নামে এই দিনটি ফ্রান্স সহ ইউরোপের বহুদেশে পরিচিত।
আমেরিকায় মুরুব্বির হাতে। তিনি ছেলের কাছে জানতে চেয়েছেন বইটার দ্বিতীয় খণ্ড কবে আসবে। আমি এটা নিজেও জানিনা। লিখতেই শুরু করিনি। আমি ক্লাস টু তে পড়ি নাই। ক্লাস ওয়ান থেকে টু তে ওঠার পরেই বাবা আমাকে জিলা স্কুলের ক্লাস থ্রি তে ভর্তি করে দিয়েছিলেন। তাই বগুড়া জিলা স্কুলে আমি যেই ক্লাসে পড়তাম তার নিচের ক্লাসের সবাই এক সময় আমার ক্লাস মেইট ছিলো ক্লাস ওয়ানে। সেই সুবাদে দুই ব্যাচ জুড়ে আমার বন্ধু। একইভাবে ভাবছি জাম্প দিয়ে একেবারে পঞ্চম খন্ড লিখবো নাকি। হাসিনার আমল 😄😄😄 কিডিং। সময় করে লিখতে শুরু করবো। তবে হাতে একটা বইয়ের প্রজেক্ট নিছি যা আমাদের রাজনীতির গোড়া বুঝার জন্য জরুরি, চিরস্থায়ী বন্দোবস্ত থেকে জমিদারি উচ্ছেদের আন্দোলন আর কীভাবে হিন্দুত্ববাদ বাংলাদেশে প্রগতিশীলতার মুখোশ পড়ে নিলো কমিউনিস্ট রাজনীতির আড়ালে, তাই নিয়া। ইন্টারেস্টিং আলাপ হবে। বামেদের গড়া বয়ান না ভাঙ্গলে আপনি ফ্যাসিবাদকে হটাইতে পারবেন না। তাই ওই কাজটা করতেই হবে। দেখা যাক।
কাজ করতে তো ভালো লাগে।। ব্যস্ততা এবং বাস্তবতা দুইয়ে মিলে যখন ফিরে তার অবদান আসে তার মত তৃপ্তি বলা যাবেনা।। আগামী কাল আবার বট ডে 😁😁

চলে গেছ; আরও কখন ফিরবে না জেনে যেমন উজানের মাছ ফিরে না লেজের দিকে যেমন স্রোতেরা ভেঙ্গে গেলেই শূন্য তেমনি আর ফিরবে না। প্রয়োজনও নেই ফেরার তোমার সব পথেই আমি!
বুলিং এর শিকার একটি ছেলে মারা গেছে ঢাকায় ۔ সব গার্ডিয়ানের মনে টনক নড়েছে ۔ টনক অবশ্য আগেও নড়েছিলো , আমার দূরসম্পর্কের এক সেলিব্রিটি কাজিন তার বাচ্চার উপর বুলিং নিয়ে নামকরা স্কুলের বিরুদ্ধে প্রায় শতকোটি টাকার ক্ষতিপূরণের মামলা দায়ের করে ফেলেছিল আমাদের ঘনিষ্ঠ বন্ধু বিখ্যাত এক ব্যারিস্টারকে দিয়ে ۔ কাজিন মিডিয়াতে এখনো ক্যাম্পেইন চালিয়ে যাচ্ছে ۔ আমাদের সবারই কমবেশি অভিজ্ঞতা আছে বুলিং এর ۔ স্কুলে প্লেইসে থাকতাম বলে কখনো বুলিং এর শিকার হইনি , কিন্তু পাড়ায় হইছি ۔ খুব শুকনা লিকলিকে ছিলাম বলে এলাকার সমবয়েসী মাস্তান টাইপের এক ছেলে খুব ক্ষ্যাপাতো "ফাইস্যা উঁনি " বলে মানে শুঁটকি মাছ ডাকতো আরকি ۔ প্রচন্ড মেজাজ খারাপ হতো ۔ কিন্তু আমার নেইচারে তাৎক্ষণিক রিয়্যাকশান ব্যাপারটা নাই ۔ ঐ ছেলেকে এভোয়েড করার জন্য আমি ঘুরতি পথে বাসায় ফিরতাম ۔ প্রায় তিনচারবছর কষ্ট দিছে ۔ কলেজে উঠে একটু বড় হয়ে খুব ইনফ্লুয়েনশিয়াল কিছু বন্ধুবান্ধব জুটে , সোজা বাংলায় ক্যাডার আর কি ۔ একদিন কাটাপাহাড়ের গলির মুখে উৎ পেতে থেকে মামুরে সেকি মাইর , চারবছরের হিস্যা একদিনে তুলে নিছি ۔ কেউ ভুল বুঝবেননা , বাচ্চাদের উপর চলমান বুলির ফল এইই হয় , কেউ নীরবে ঢুকরে কেঁদে মরে কেউ আমার মতো মারকুটে হয় ۔ বুঝে না বুঝে ছোটখাটো বুলি মনে হয় আমরাও করছি স্টুডেন্ট লাইফে , লুক ব্যাক করলে এখন খারাপই লাগে ۔ বাচ্চাদের টোটাল সারাউন্ডিংয়ে গণসচেতনতা আর বুলি সম্পর্কে যথাযত ট্রেনিং বুলি নিয়ন্ত্রণ করতে পারে একমাত্র ۔ স্কুল গুলোতে এ বিষয়ে জিরো টলারেন্স নীতি নিতে বাধ্য করাটা অভিভাবকদের জন্য ফরজ কাজ ۔
১৬ জুন পর্যন্ত বাড়লো লকডাউনের ধারাবাহিকতা। বন্ধ থাকবে শিক্ষা প্রতিষ্ঠান, পর্যটনস্থল, রিসোর্ট ও কমিউনিটি সেন্টার।সামাজিক, ধর্মীয় ও রাজনৈতিক সভা- সমাবেশ নিষিদ্ধ।
রোববার সংসদ ভবনে অনুষ্ঠিত পররাষ্ট্র মন্ত্রণালয় সম্পর্কিত সংসদীয় কমিটির বৈঠকে ভারত থেকে টিকা না আসার বিষয়ে আলোচনা হয়। চুক্তি অনুযায়ী অক্সফোর্ড-অ্যাস্ট্রাজেনেকার টিকা না দেওয়ায় ভারতের সেরাম ইনস্টিটিউটের বিরুদ্ধে “আইনগত পদক্ষেপ নেওয়া যায় কিনা, সেটি ভেবে দেখতে” সুপারিশ করেছে পররাস্ট্রবিষয়ক সংসদীয় কমিটি। কাকে ভাবার দায়িত্ব দেয়া হয়েছে সেটা খুজে পেলাম না। সেরামের প্রধান নির্বাহী কর্মকর্তা আদার পুনাওয়ালা ইতিমধ্যে ইংল্যান্ডে পালিয়ে গেছেন। আইনগত ব্যবস্থা কোন দেশের আদালতে নেয়া যাবে, তাও পেলাম না, তবে ইংল্যান্ড হলে ভালো, বেশ কিছু দিন ওনারা বেড়াতে পারবেন।
কিন্তু একটা মজার ব্যাপার জেনে রাখেন যে, হুদা মৃত্যু থেকে যাতে বাঁচতে পারে সে কারনে হুদার আইঞ্জীবি ব্যারিস্টার আব্দুল্লাহ আল মামুন আদালতে এক হাস্যকর যুক্তি দেয়। সে বলে, হুদা সাইজে ছোটো ফলে এমন সাইজে ছোট মানুষের এমন গুলি চালাতে বা খুন করতে পারার কথা না। এই যুক্তি শুনার পর আদালতে হাসির রোল পড়ে যায়। খুনীরা বাঁচার জন্য তার শরীর আকৃতি বা গঠন নিয়েও যুক্তি দিতে পিছপা হয়নি। অন্যদিকে ঐ পাহাড় সম মানুষ সমস্ত সাহস নিয়ে মৃত্যুকে আলিঙ্গন করে। এই হচ্ছে ছুঁচো আর বাঘের পার্থক্য।
হুইসেলব্লোয়ার সামি অ্যাকাডেমিকালি আমার চেয়ে তিন বছরের ছোট। আমি নিজেকে রাজনীতি সচেতন মনে করি, বিশ্ববিদ্যালয়ে পড়াকালীন রাজনীতির সাথে জড়িত ছিলাম, এখনো রাজনৈতিক সংযোগ আছে। যতটুকু জেনেছি, বুঝেছি সামি'র সেরকম রাজনীতির যোগ নেই। নিজেকেই প্রশ্ন করি সামি যে কাজ করেছে, যেভাবে মাফিয়াদের উন্মোচিত করেছে, আমি কি সেটা পারতাম? সম্ভবত, না। সাহসে কোনভাবে কুলোলেও এতবড়ো স্যাক্রিফাইস আমি সম্ভবত করতে পারতাম না। ফ্যামিলি পার্সন হিসেবে তো বটেই, যখন একা ছিলাম, তখনো এই স্যাক্রিফাইস করতে পারতাম বলে মনে হয় না। এক ইরানি কুর্দি ছেলের সাথে পরিচয় হয়েছিলো, নরওয়েতে রাজনৈতিক আশ্রয়প্রার্থী। সেই বলেছিলো বাবা-মা'র সাথে দেখা করতে দুইতিন বছর পরপর ইরাকের কুর্দিস্তানে যায়। ওঁর বাবা-মা সেখানে আসে। রাজনৈতিক আশ্রয়পার্থীর চেয়েও অনেক বড় ঝুঁকি ও স্যাক্রিফাইস করেই সামি হুইসেলব্লোয়ার হয়েছে। ধরা যাক, ঘটনাটা শেখ হাসিনা সরকার'কে নয়, বরং খালেদা জিয়া সরকারকে উন্মোচিত করবে। ফ্রেমে লাগানো "শেখ হাসিনার হাজার হাজার ম্যানের" মধ্যে কয়জন পাওয়া যাবে যে সামি'র মতো সাহসী হতো, ঝুঁকি নিতো! কোটিতেও একটা "সামি" মিলবে না, ব্রাদার! আলজাজিরা ইনভেস্টিগেশনের হোস্ট কেভিন হার্টেন। গতকাল একটা পডকাস্টে (দ্যা টেইক) ভদ্রলোক গেষ্ট হিসেবে এসেছিলো। কেভিনের বক্তব্য অনুসারে সে গত ১০ বছর ধরে অনুসন্ধানী সাংবাদিকতার সাথে জড়িত । এবং গত ১০ বছরে সে কোন প্রতিবেদন, তথ্যচিত্র,পডকাষ্ট আইনজীবির অনুমোদন ছাড়া প্রকাশ করে নাই, নট এ সিংগেল ওয়ান। বাংলাদেশের আগে কেভিন ও তাঁর দল সাইপ্রাসের পাসপোর্ট বিজনেস, অস্ট্রেলিয়ার ডানপন্থীদলের গানরাইটস নিয়ে কেলেংকারি উন্মোচন ইত্যাদি বেশ কয়েকটা চান্চল্যকর প্রতিবেদন প্রকাশ করেছে। আম্লীগ সরকারের যদি হ্যাডম থাকে, কিছু করে দেখাক! প্লিজ, গো এহেড। সামি, তাসনিম খলিলের নাম কুৎসা না রটিয়ে, আলজাজিরাকে একহাত দেখে নিন। "হাতি ঘোড়া গেল তল, গাধা বলে কত জল" অনেকেই বলতেছে সরকার আলজাজিরা ব্লক না করে সঠিক সিদ্ধান্ত নিয়েছে! মাই ফুট। বলেন ব্লক করার সাহস পায় নাই কাতারের রোষানলে পড়ার ভয়ে। সর্বোচ্চ দৌড় ঐ কুশপুত্তলিকা পুড়িয়ে বায়দূষণ করা।সরকারের কর্মকর্তাদের ধারণা বাংলায় কথা বললে "বিদেশিরা" মনে হয় বুঝবে না। তাই বলদ শাহরিয়ার যে কিনা আম্লীগের মন্ত্রীদের মধ্যে অন্যতম শিক্ষিতজন, সে মন্তব্য করে হাংগেরি ৫ হাজার ভ্যাকসিন চেয়েছে। পরে দেখা গেলো ঘটনা ১৮০ ডিগ্রী উল্টো। জোড়া লাগা শিশুদের বিচ্ছিন্ন করতে সাহায্য করেছে হাংগেরির সার্জনরা। তাই বাংলাদেশ নিজে যেচে ৫০০০ ভ‌্যাকসিন উপহার দিতে চেয়েছে। যদি ৫০০০ ভ্যাকসিন দিয়ে হাংগেরির হিন্দিতে চুলের উপকারও হবে না, তবু ভদ্রতা করে হয়তো রাজি হয়েছিলো। এই বলদ এর আগে তারেক জিয়ার পাসপোর্টের ছবি ফেসবুকে পোষ্ট করেছিলো। কতবড় বেক্কল হলে কেউ একাজ করতে পারে! পরে যথারীতি একাউন্ড হ্যাক হওয়ার গল্প ফেঁদে কোনভাবে মুখ রক্ষা করেছে। বাংলাদেশ জাতিসংঘের কাজে সার্ভেইল্যান্স লাগার মিথ্যা কথা বলে স্পাইওয়্যার কিনছে ইজরায়েলের কাছ থেকে। এখন জানাজানি হওয়ায় সেটা নিয়ে জাতিসংঘ উষ্ঠা মারতেছে। আম্লীগ সরকারের তো অনেক হ্যাডম। দুটো কাজ করেন: কাতারের রাষ্ট্রদূতকে ডেকে কড়া ভাষায় প্রতিবাদ জানান দেখি। "আলজাজিরার মতো সন্ত্রাসী" নেটওয়ার্কে জায়গা দেয়ার কারনে সৌদি, আমিরাত, বাহরাইন, মিশর সম্পর্ক ছিন্ন করে অবরোধ দিছিলো। আর এতো হ্যাডাম নিয়েও আপ্নেরা কাতারের রাষ্ট্রদূতকে না ডাকলে কেমন হবে বাবু! আর জাতিসংঘকে পাল্টা ধমক দেন দেখি "হ, তোদের কথা বলেই কিনছি, কোন সমস্যা। তেড়িবেড়ি করলে মিশনে সৈন্য পাঠাবো না" । 
ভানুয়াতুর অজানা বন্ধুর উপহার! ভানুয়াতু দ্বীপ হইলো অস্ট্রেলিয়ার পূর্ব দিকে প্রশান্ত মহাসাগরে। সিউল থেকে প্রায় ৭০০০ কিমি দুরে।সলোমন আইল্যান্ড ও নিউক্যালিডোনিয়ার মাঝখানে । ঐখানে আমার এক বন্ধু আছে! কিন্তু আমি জানতাম না। আজকে জানলাম যখন মোবাইল স্ট্যান্ড গিফট পাইলাম। ধন্যবাদ হে অজানা বন্ধু! দুনিয়াটা বিস্ময়ের আর বেঁচে থাকা আনন্দের!
এই মাত্র খবরে দেখলাম, ঢাকা বিশ্ববিদ্যালয় এই বছর অন-লাইন ভর্তি পরীক্ষা নিচ্ছে না। এবার ঢাকা বিশ্ববিদ্যালয়ে ভর্তি পরীক্ষা হচ্ছে ১০০ নম্বরে। যার ভেতর ২০ আসবে এসএসসি ও এইচএসসির ফলাফল থেকে, এমসিকিউ ৩০, আর বাকি ৫০ লিখিত। ভর্তি পরীক্ষায় একটি নম্বর বহু ছাত্রছাত্রীর ভাগ্য নির্ধারণ করে। এই অবস্থায় এ'বারে এসএসসি ও এইচএসসির ফলাফলের উপর ২০টি নম্বর রেখে দেওয়া একটি অদ্ভুত সিদ্ধান্ত। বিশেষ পরিস্থিতির প্রেক্ষিতে এইচএসসির ফলাফল যেভাবে দেওয়া হচ্ছে তা বিজ্ঞানসম্মত নয়। তবে এর বাইরে কিছু করার সামর্থ্য সরকারের ছিল না, তাও সত্য। এটা মেনে নিতে হয়েছে। এই সম্পূর্ণ অবৈজ্ঞানিক পদ্ধতিতে নির্ণীত এইচএসসির ফলাফলের উপর ১০টি নম্বর রেখে দেওয়া মোটেই ঠিক হয় নি। আশঙ্কার কথা হচ্ছে, ঢাকা বিশ্ববিদ্যালয় এই দেশে অনেক ক্ষেত্রেই ট্রেন্ড-সেটার। হয়ত অন্যান্য বিশ্ববিদ্যালয়গুলো এই একই ধরণের সিদ্ধান্ত নিয়ে বসবে। মনে রাখা দরকার, বিশ্ববিদ্যালয় পর্যায়ে সকল সিদ্ধান্ত হওয়া উচিৎ চুলচেরা। ভাল-মন্দ বিশ্লেষণ না করে সিদ্ধান্ত নেওয়া শিক্ষকের কাজ নয়। যথাসাধ্য সুবিচার নিশ্চিত করা শিক্ষকদের একটা বড় দায়িত্ব। একটা ইম্পার্ফেক্ট সিচুয়েশনের ভেতর এবার বিশ্ববিদ্যালয়ে ছাত্র ভর্তি করতে হচ্ছে। এই অবস্থায়, আমার মনে হয়, সুবিচারের স্বার্থে বিশ্ববিদ্যালয়গুলোর উচিৎ এসএসসি এবং এইচএসসির ফলাফলের উপর কোন ধরণের নম্বর না রাখা। ভর্তি পরীক্ষার প্রশ্নের মান বাড়ানো উচিৎ যাতে ছাত্রছাত্রীদের যোগ্যতার একটা ভালো যাচাইবাছাই সেখানেই হয়ে যায়। মানসম্মত ভর্তি পরীক্ষার ফলাফলই একমাত্র নিয়ামক হলে ভালো হয়। জানি না অন্যান্য বিশ্ববিদ্যালয়গুলো কী করতে যাচ্ছে। আমার ভাবনাটুকু প্রকাশ করে রাখলাম।
এই সব পরিস্থিতি আস্থাহীনতার জন্ম দেয়। মহামারী ব্যবস্থাপনা ও সরকারের দেওয়া তথ্যের ওপরে আস্থার অভাব সুস্পষ্ট। এর মধ্যে এসব অনিশ্চয়তা অবস্থার আরও অবনতিও ঘটাবে। সরকারের কাজে সমন্বয়হীনতা, সুনির্দিষ্ট পরিকল্পনার অভাব, দায়িত্বজ্ঞানহীন আচরণ ও দুর্নীতির কারণে নাগরিকদের অনেক ধরনের মাশুল গুণতে হচ্ছে। টিকা দেওয়ার ক্ষেত্রে ভুল করলে তার বিপদ হবে ভয়াবহ।
নিঃসঙ্গ রানী ষ্টেশনে আগেই চলে এসেছি। ট্রেন দাঁড়িয়ে আছে, ছাড়তে এখনো আধঘণ্টার মত বাকী। কিছু করার নেই বলে আমি প্লাটফর্মে হাঁটছি। বেশীর ভাগ যাত্রি ট্রেনে উঠে গেছে। প্ল্যাটফর্ম বেশ ফাঁকা। আমার হাঁটা পথেই বেঞ্চে একজন মহিলা বসে আছেন। বেশ পরিশীলিত একজন মহিলা। সামনে ছোট সাইজের একটি ট্রলি ব্যাগ। মহিলার হাতে একটি ডায়েরি। আমি হাঁটলেও মহিলার দিকে কান খাড়া। কেন জানি মনে হচ্ছে তিনি কি যেন পড়ছেন। উদ্ধত রাতে বিষধর সাপ আশ্রয় নিয়েছে ঘুমন্ত বেহুলার আঁচলে অভুক্ত মানুষ পড়ে আছে, সীমানা গেছে পুড়ে, কি আছে তার জীবনে! কবিতার জন্যেই হোক, মহিলার জন্যেই হোক, আর তার কণ্ঠের জন্যেই হোক, আমি একেবারে তার সামনে গিয়ে দাঁড়াই। মহিলা দেখতেও খুব সুন্দর, এতক্ষণ খেয়াল করিনি। জিজ্ঞেস করলাম, আপনি কবিতা আবৃতি করেন? মহিলার মাঝে একবিন্দু জড়তা নেই। তিনি খুব সুন্দর করে বললেন, আমি কবিতা পড়ি, আপনার কাছে যদি আবৃতির মত লাগে, তাহলে আমি কবিতা আবৃতি করি। - খুব সুন্দর আপনার কবিতা আবৃতি। এটা কার লেখা কবিতা? - আপনি কি কবিতা পড়েন? কি বিপদে পড়া গেল, আমি চাইছি মহিলার সঙ্গে কথা বলতে, আর তিনি শুরু করলেন আমি কবিতা পড়ি কিনা। - না, আমি কবিতা পড়ি না, এবং কবিতা বুঝিও না। - কবিতা বুঝার কিছু নেই, কবিতা উপভোগের। পড়ে ভালো লাগলেই হল। - আপনি কিন্তু বলেন নি কবিতাটি কার? - কবিতাটি আমারই লেখা, যদি আদৌ কবিতা হয়ে থাকে। - আপনি কবিতা লিখেন, মানে আপনি কবি? - যদি এটা মানতে আপনার কষ্ট না লাগে। কি চমৎকার দিন, এরকম একজন পরিপাটি মহিলা, তিনি আবার কবি। বেশ ভালো লাগছে। জিজ্ঞেস করলাম, আপনি কি ঢাকায় যাচ্ছেন? - জি। আপনি? - আমিও ঢাকায় যাচ্ছি। - বেশ কথা বলে যাওয়া যাবে। আপনি চা খাবেন? - ট্রেন ছেড়ে যাবে না তো? - না, এখনো বিশ মিনিটের মত আছে। - আচ্ছা খাব, চলেন যাই! - আপনি বসেন, যেতে হবে না, চা চলে আসবে। ভদ্রমহিলা কথা শেষ করেই হাত দিয়ে ঈশারা করলেন, একটি অল্প বয়সী ছেলে হাজির। তিনি ছেলেটিকে জিজ্ঞেস করলেন, তোর কাছে টাকা আছে? ছেলেটি উত্তর দিল, না। মহিলা বললেন, তাহলে আমাদের জন্য দুই কাপ চা আর একটু কেক নিয়ে আয়। ছেলেটি বলল, ওর কাছে টাকা নেই, তারপরেও মহিলা ওকে টাকা না দিয়েই চা আনতে বলল, আমি বুঝতে পারলাম না। ছেলেটি ট্রেনে উঠে গেল, কে জানে অন্য কারোর কাছ থেকে হয়ত টাকা নিয়ে চা আনবে। মহিলা আবার কবিতা নিয়ে কথা বলছেন, তিনি কবিতা লিখেন, নিজের লেখাই পড়েন। তার নাকি খুব ভালো লাগে। জানতে চাইলাম, তিনি কোথায় কাজ করেন। হাসলেন, কিন্তু উত্তর দিলেন না। দশ মিনিটের আগেই ছেলেটি হাজির, হাতে দুই কাপ চা, সঙ্গে চিপস। এত দ্রুত এনেছে যে সময়ের হিসেব মিলাতে পারছি না। মহিলার সঙ্গে আরো কিছুক্ষণ কবিতা নিয়ে কথা হল। তিনি কন বই বের করেন নি, বা তার কবিতা কোথাও ছাপতে দেন না। জানতে চাইলাম কেন? - আমার ভীর ভালো লাগে না। অনেক মানুষ আমাকে চিনুক তা চাই না। - কিন্তু আপনার কবিতা তো অন্যদেরও ভালো লাগতে পারে? - আমি কবিতা লিখি আমার জন্য, অন্য কারোর জন্য না। - বেশ ভালো তো আপনি। আপনার সব কিছুই কি আপনার নিজের জন্যে! - তা বলতে পারেন, আমার ঝঞ্ঝাট একেবারেই ভালো লাগে না। বিশেষ করে মানুষের ভীর। - আপনি যাচ্ছেন ঢাকা, অথচ বলছেন মানুষের ভীর পছন্দ করেন না! - আমি ঢাকায় থাকি না, আজ যাচ্ছি, পরশু চলে আসব। ঢাকায় আমার একেবারেই ভালো লাগে না, ঢাকায় অনেক গন্ধ! - আপনি কি কোন কাজে যাচ্ছেন? - একটু কাজ আছে বৈকি! - কোথায় উঠবেন? - তার উত্তর দিচ্ছি না। আপনি কি আমার সঙ্গে কথা বলতে চান? - জি, কেমন যেন আপনাকে বেশ অন্যরকম লাগছে। - আমি, না আমার কবিতা? - সব মিলিয়েই, এমনকি ওই ছেলেটিকেও, ওর কাছে টাকা নেই বলল, অথচ চা নিয়ে হাজির। মহিলা কিছুটা হাসলেন। তার হাসিও খুব সুন্দর। তার হাসি মিলিয়ে যাওয়ার আগেই বললেন, চলেন ট্রেনে উঠি, সময় প্রায় হয়ে এসেছে। - আমি যদি আপনার সঙ্গে ঢাকায় দেখা করতে চাই? - পারবেন, ধানমণ্ডিতে আসতে হবে। - কোথায় বলেন? - গ্লোরিয়া জিনসের কফির দোকানে। - কয়টার দিকে। - চারটায়। আমরা ট্রেনে উঠে গেলাম। মাথা থেকে মহিলার চিন্তা যাচ্ছে না। মহিলা অনেক সুন্দর এবং মার্জিত। তার কণ্ঠও সুন্দর। তিনি আবার কবিতা লিখেন। কি সুন্দর করেই না আমার সঙ্গে কথা বললেন! পুরো ট্রেনেই আমি তাকে ভেবে ভেবে চললাম। কিন্তু তাকে একবারের জন্যেও খুঁজলাম না। কেন খুঁজলাম না, আমি জানি, কিন্তু এখানে বলব না। আমি নিশ্চিত মহিলা কাল কফির দোকানে আসবেন। তখন অনেক কথাই জানা যাবে। মহিলার চিন্তায় ট্রেনে ঘুমও হল না। ঢাকায় ট্রেন থেকে নেমে মহিলাকে কোথাও দেখলাম না। ভীর ছিল অনেক। সকালে ঘুম দিলাম, উঠলাম একেবারেই দুপুরে। ঘড়িতে তখন দুইটা বেজে গেছে। গোসল সেরে ছুটলাম ধানমণ্ডির দিকে, গ্লোরিয়া জিনস কফির দোকানে। পৌঁছে গেলাম সাড়ে তিনটার আগেই। দোকানে সেই মহিলাকে দেখছি না। আমার ক্ষুধা পেয়েছে, খাবারের অর্ডার দিয়ে দিলাম। ভাবছি, মহিলা যদি না আসে, এত দূর থেকে আসা ঠিক হল কিনা। না আসলে না আসবে, আমি আমার মত খেয়ে দেয়ে চলে যাব। গত কালের ঘটনা আবার ভাবছি, মহিলার কথাগুলো। তার কথা বলার ভঙ্গিও খুব সুন্দর। খাচ্ছি আর মহিলার কথা ভাবছি, একটু পর পর দরজার দিকে তাকাই। চারটার দিকে সত্যিই মহিলা দরজা দিয়ে ঢুকছেন। কি অপূর্ব লাগছে থাকে, সাদা একটি সারি পরেছেন। ঘড়ির দিকে তাকিয়ে দেখি, ঘণ্টার কাটা ঠিক চারটার ঘরে। তাকে দেখে খুব সম্মানের সঙ্গেই আমি দাঁড়িয়ে গেলাম। মহিলা খুব স্বাভাবিক ভাবেই আমার টেবিলে এসে বসল। খানিকটা লজ্জা পেয়ে বললাম, সরি, খুব ক্ষুধা পেয়েছিল, তাই খাবারের অর্ডার দিয়েছি। - সরি হওয়ার কিছু নেই। আপনি কখন এসেছেন? - ঘুম থেকে উঠেই দেখি দুপুর পার হয়ে গেছে। কিছু না খেয়েই চলে এসেছি। - বুঝতে পেরেছি। - আপনি কি খাবেন? - আমি খেয়ে এসেছি, তবে কফি খাব, ওদের কেকও খেতে পারি, তবে এখনি না। আপনি খাবার শেষ করে নিন। - থ্যাংক ইউ। আমি খাচ্ছি, আর মহিলার উপস্থিতি বুঝার চেষ্টা করছি। আমার জীবনে আর এরকম হয়নি, কবিতা থেকে একেবারে মহিলা কবির সামনে বসে খাচ্ছি। এক চুমুক পানি খেয়ে মহিলা জিজ্ঞেস করলেন, আপনি কি জানেন, আমি কেন এসেছি? - আপনি না, আমিই চেয়েছিলাম আপনার সঙ্গে দেখা করতে। - গতকাল বলেছিলেন। ঠিক সেজন্যেই আমি আসিনি। আমি এসেছি অন্য একটি কারণে। একটু হেসে বললাম, কি কারণে, কাউকে খুন করতে বলবেন, আমি রাজী, ব্যাংক ডাকাতি করতে বললে তাও পারব, আপনি বলে ফেলেন। আবার সেই সুন্দর একটি হাসি দিয়ে বললেন, আপনাকে কিছুই করতে হবে না, শুধু আমার কথা শুনবেন। - আপনি যা বলবেন, সবই শুনব, দরকার পড়ে মুখস্থও করে ফেলব। - আপনাকে মুখস্থ করতে হবে না। শুনলেই চলবে। - বেশ, আপনি শুরু করে দিন। - আপনি কি করেন? - আমি তেমন কিছু করি না, আবার করিও, এটা বলার মত কিছু না। - আপনি কি জানেন আমি কি করি? - না, বললে জানতে পারব। - আমি গত বিশ বছর যাবত যাতায়াত করি। - কোথায়? - অনেক জায়গায়। - কেন? মহিলার মুখে আবার হাসি। - সেটা আপনিই বুঝে নিবেন। আমি এত যাতায়াত করি কিন্তু কোন দিনও আমি বাড়ি থেকে টাকা নিয়ে বের হই না। - মানে? - যা করার সব পথেই করি। আমি অনেক জায়গায় গিয়েছি। হজ্জেও গিয়েছি। - তখনো টাকা নিয়ে যান নি? - না, কখনোই টাকা নিয়ে বের হই না। - আজ? - আজও আমার সঙ্গে টাকা নেই, আমি এসেছি আপনার সঙ্গে কথা বলতে। - আমার সঙ্গেই কেন কথা বলবেন? - গতকাল আপনার সঙ্গে কথা বলে মনে হয়েছে, আপনি আমার কথা বুঝতে পারবেন। আর না শুনলে নাই। - আপনার সঙ্গে কথা বলার জন্যেই আমি এসেছি। - আপনি কি এখনো ধরতে পারেন নি, আমি কি করি? - না। - গতকালের ছেলেটির কথা মনে আছে? - হ্যাঁ, যার কাছে টাকা ছিল না, কিন্তু ঠিকই চা এবং কফি এনেছে। - কিভাবে? - আমি জানি না। - ছেলেটি একটি পকেট মার। খুব ভালো পকেট মারতে পারে। আমার গলায় খাবার আঁটকে যাওয়ার অবস্থা। বলে কি, ছেলেটি পকেটমার! আমার অবাক হওয়া দেখেও মহিলা নির্বিকার। - কেন আপনি দেখেন নি, ও যে ট্রেন উঠে গেল? - জ্বী, দেখেছি। - তবে রাজশাহীর কারো পকেট ও মারবে না। - কেন? - আমার নির্দেশ। ওকে আমিই পকেট মারতে শিখিয়েছি। - আপনি পকেট কাটতে শেখান? - হ্যাঁ, এটাই আমার কাজ। আমি নিজেও ভালো পকেট মারতে পারতাম। এখন নিজে করি না। - এরকম কত জনকে আপনি পকেট কাটতে শিখিয়েছেন? - বলতে পারেন পঞ্চাশ জন ছেলেকে। - ওরা সবাই পকেট মারে? - হ্যাঁ, ওরা আর কি করবে! তবে শর্ত একটাই ওরা রাজশাহীর কারো পকেট কাটতে পারবে না। - কেন? - কারণ আমি রাজশাহীতে থাকি। সবারই আদর্শ বলে কিছু না কিছু থাকে। - ওরা না মানলে? - ওরা অবশ্যই মানে। - আপনি গতকাল কেন ঢাকায় এলেন? - ওই ছেলেটার জন্য, আমার জন্য। - ওই ছেলেটা কি গতকাল পকেট কেটেছে? - হ্যাঁ। ওর কাজ হল পকেট কেটে ট্রেন থেকে নেমে যাওয়া। নামার আগে অবশ্য সব টাকা আমার কাছে দিয়ে নামে। - পকেট কেটে এসে বারবার আপনার কাছে টাকা দিয়ে যায়? - আরে না। আমি সবসময় আলাদা বসি, ওর সঙ্গে আমার কোন কথা হয় না, যা কিছু ঘটে সবই চোখে চোখে। - এরকম আপনি কতবার ঢাকায় আসেন? - মাসে একবার, কখনো দুই মাসে একবার। - আপনার বাড়িতে এটা জানে? - আমার বাড়িতে কেউ নেই। আমার ছোট্ট একটি বাড়ি আছি। সেখানে আমি একাই থাকি। - আপনি ঢাকায় থাকলে তো অনেক ভালো করতেন? - ঢাকায় ভীর আর গন্ধ। আমার দম বন্ধ হয়ে আসে। রাজশাহীতে ভীর নেই, গন্ধ নেই, বেশ ছিমছাম একটি শহর। - আপনার কবিতা কেউ শোনে না? - না, আপনি ছাড়া হয়ত কেউ জানেই না। মাঝে মাঝে সন্ধ্যায় পদ্মার পাড়ে যাই। খুব ভালো লাগে। - আপনি কি করে পকেট কাটতে শিখলেন? - আমার খুব একটি নির্ঝঞ্ঝাট জীবনের প্রতি মোহ ছিল। চাকরি বাকরি সংসার, যেদিকেই তাকালাম, দেখি নানান ঝামেলা। তারপর একদিন নেমে গেলাম পকেট কাটতে। - আপনার কোন ওস্তাদ নেই? শুনেছি এই লাইনে সবারই কোন না কোন ওস্তাদ থাকে। - না, আমার ওস্তাদ নেই, আমার মাথায় অনেক বুদ্ধি। আমি চোখের দিকে তাকিয়েই বুঝি একজন মানুষ কি ভাবছেন। - সে ভালোই বুঝতে পারছি। - আমি দুই বার হজ্জে গিয়েছি। - পকেট মারের টাকায় হজ্জ! - না, পকেট মারের জন্যেই হজ্জে গেছি। টাকা পয়সার ব্যাপারে ওখানে মানুষ খুব বেখেয়াল থাকে। আমার মত অনেকেই হজ্জে যায় পকেট কাটতে। - তারপর! - তারপর আর কি! দুই বারের টাকায় রাজশাহীতে একটি বাড়ি বানাই। দোতলা ছোট্ট বাড়ি। বাড়িতে আমি একাই থাকি। - হজ্জে গিয়ে পকেট কাটতে আপনার খারাপ লাগেনি? - খারাপ কেন লাগবে, আমি পেশাদার পকেটমার, যেখানে ভালো সুবিধা পাব, সেখানেই পকেট মারব। -তারপরেও! - দেখেন আমার নিরঝঞ্জাট জীবনের প্রতি খুব আগ্রহ, যা কিছু করেছি শুধু এই নিরঝঞ্জাট থাকার জন্যেই। ভালো থাকার জন্যে অনেকেই এর চেয়েও খারাপ কাজ করে, কিন্তু ভালো থাকতে পারে না। আমি ভালো আছি। - আপনার চলার জন্য যে টাকা দরকার, তার জন্যেই কি এই ঢাকায় আসা? - ঠিক তা না। গুরু দক্ষিণা দিয়েই আমার চলে যায়। তারপরেও মাঝে মাঝে নিজেকে ঝালাই করার জন্য বেড়িয়ে পড়ি। - গুরু দক্ষিণা? - কেন, পকেটমার কারো গুরু হতে পারে না? - হতে পারে, কিন্তু আমি ঠিক ধরতে পারছি না। - আমি যাদেরকেই পকেট কাটতে শেখাই, ওরা মাসে মাসে আমাকে টাকা দেয়, গুরু দক্ষিণা। - এটা আপনার খারাপ লাগে না, বিশেষ করে আপনি যখন একজন কবি। কবিতার গলাও খুব সুন্দর। - কেন এই কথা বললেন? - না, আপনাকে দেখে খুবই পরিশীলিত একজন মহিলা মনে হচ্ছে, তার সঙ্গে কোন ভাবেই পকেট মার জিনিষটা মেলাতে পারছি না। - আমি এটাকে একটি পেশা হিসেবে নিয়েছি, কোন ঝামেলা নেই বলেই আমি পকেট মারতে শেখাই। - না, তারপরেও কেমন একটু অস্বস্তি লাগছে। - তাই যদি বলেন, সমাজের ঠিক কয়টা মানুষ আজ সাধু! - আপনি হয়ত ঠিকই বলেছেন, কিন্তু আপনার সঙ্গে তেমন মানায় না। - ঝামেলা নেই বলেই আমি এটা বেছে নিয়েছি। বসের সঙ্গে ঝামেলা, চাকরির শর্ত, এত কিছু করে একটা জীবন বিষিয়ে উঠে। এখানে আমাকে কেউ কিছু বলতে পারে না। আমি খুব স্বাধীনচেতা একটি মেয়ে। - আপনি কখনো ধরা পরেন নি? - না। এমন কি, আমাকে কেউ সন্দেহ পর্যন্ত করতে পারে নি। - আপনি বাসে কখনো পকেট মেরেছেন? - না, বাস খুব রিস্কি। ট্রেন থেকে ছেলে গুলো সহজেই নেমে যেতে পারে। যেহেতু ওদের কাছে কিছু থাকে না, ওরাও সহজে ধরা পড়ে না। আপনি চাইলে এখন কফির কথা বলতে পারেন। সঙ্গে এক বোতল ঠাণ্ডা পানি। - বিশেষ কোন কফি? - হ্যাঁ, একটি বড় মোকা। কফি আর পানির অর্ডার দিলাম। বেশ অবাক লাগছে। মনে হচ্ছে রূপকথার রাজ্যে আছি। সামনের খুব সুন্দর মার্জিত মহিলাটি একজন অত্যন্ত উঁচুমানের পকেটমার। যিনি নিরজঞ্ঝাট জীবন পছন্দ করেন, কবিতা লিখেন নিজের জন্য। খুব ভালো দোকানের বিশেষ ধরণের কফি খান। তবে তাকে খুব ভালো লাগছে, পকেট মারের এক বিন্দু ছাপ তার মধ্যে নেই। আমাকে কেন এই কথা বললেন, বুঝতে পারছি না। জিজ্ঞেস করতেও ইচ্ছে করছে না। এত কিছু একসঙ্গে মাথায় নিতে পারছি না। ধারণা ছিল পৃথিবীর সব কিছুতেই অভ্যস্ত হয়ে গেছি, আজ দেখলাম নিজেকেও ভুল জানি। অবাক হবার মত পৃথিবীতে অনেক কিছুই বাকী আছে! ভদ্রমহিলা আমাকে জিজ্ঞেস করলেন, আপনি কি অনুমান করতে পারেন, আমি কেন আপনার সঙ্গে কথা বলার জন্য এসেছি? আমি উত্তর দিলাম, না। মহিলা হেসে ফেললেন। এক চুমুক কফি মুখে দিয়ে মহিলা শুরু করলেন ঢলঢলে অমাবস্যায় জাগে ঘোর তৃষ্ণা, আকাশে অভুক্ত তারা সাগরে পড়ার আগেই শুষে নিতে ইচ্ছে করে সমস্ত নদীপথ কত কত ভেলা ভেসে যায়, কই, আমি তো দেখিনা বেহুলা কোথায় সে অপ্সরা, দেবালয়ে জমেছে সীমাহীন মরীচিকা।
আমি অনেক বছর ধরে একটা ফেইক আইডি চালাতাম। পুরাপুরি ফেইক না, একটু টাইপের ফেইক। আমার ডাক নাম ইত্যাদি দিয়ে বানানো একটা আইডি। তারপরেও কেউ বুঝবে না যে এটা আমি। প্রায় ১১ বছর চালানোর পর একাউন্ট-টা আমি স্বেচ্ছায় ডিলিট করে দিয়েছি। কিন্তু এটার দরকার হয়েছিল কেন? কারণ দুটা। প্রথমত, যারা আমার এ প্রোফাইলে আগে থেকে বন্ধু আছেন তারা জানেন আমি পাবলিক পোস্ট এ বছরের জানুয়ারীর আগে তেমন দিতাম না। যা কিছু লেখক আমি, শিক্ষক আমি, সাংবাদিক আমি বলতে পারতাম না, তার জন্য ওই ফেইক আইডি ছিল। শুধু তা না, কমেন্ট করার জন্যও সেই আইডি ব্যাবহার হতো। ওই আইডিতে এর মধ্যে বন্ধু হিসাবে এসেছেন কিছু বড় রাজনীতিক ও কয়েকজন বিশিষ্ট বুদ্ধিজীবি। অ্যাকাউন্ট ডিলিট করার আগে ভাবলাম আমার আসল অ্যাকাউন্টে ওনাদের বন্ধু হিসাবে অ্যাড করি। দেখা দেল ওনারা ‘ফেইক’ আমাকে আসল আমি’র চেয়ে বেশি পছন্দ করেন। ওই ফেইক অ্যাকাউন্টে থাকা আমার বিশিষ্ট রাজনীতিক-বুদ্ধিজীবি বন্ধুরা সবাই আমার আসল প্রোফাইলে বন্ধু হবার প্রস্তাব প্রত্যাখ্যান করেছেন। 
কোরবানি মানে গরুর দাম কত! মাংস কতো কেজি হবে। জিতলাম না ঠকলাম! আমি কোরবানির বিরুদ্ধে না তবে এক দিনে লক্ষ্ লক্ষ্ পশুর বলিদান কে উপভোগ ও করিনা। কোরবানির আগের রাতে পশুগুলোর কাছে গিয়েছেন কখনো? সারারাত কাদতে দেখেছি আমি। ওরা বোবা প্রাণী কিছু বলতে পারেনা কিন্তু সব বুঝে। নিজের সন্তানের জিবনের বিনিময়ে এই কোরবানি। নিরীহ বোবা প্রাণী গুলোর উপর একটু সদয় হোন। কোরবানির তাতপর্য জানুন। 
বরিশাল ৷ একদা জামাইষষ্টি৷ জামাই কোলকাতার৷বিয়ের পরে প্রথম জামাইষষ্টিতে গিয়েছে- শ্বশুরবাড়ি৷ বরিশাল৷ এলাহি আয়োজন-জামাই যত্নের৷ বিশাল কাঁসার বগি থালা৷তার চারপাশ ঘিরে রাশি রাশি বাটিতে সাজানো নানা রংএর নানান পদ৷হাল আমলের 'ভাজি' না-ভাজা ৷ কত রকমের -আলু,পটল, বেগুন...৷ মাছের মাথা দিয়ে ডাল৷ ইলিশ ,রুই,পাবদা,চিংড়ি,ডগরা,কই শিং..জামাই মাছের নাম মুখস্থ করে৷দুধ,ক্ষীর,কত রকমের পিঠে এবং পুলি৷ অদ্ভূত দর্শনের একটি পিঠা দেখে জামাই৷ শাশুড়ি মৃদু স্বরে বলেন,"বাবা,ইয়ার নাম সতীনের মোচড়"৷ জামাই তাড়াতাড়ি কাশি সামলাতে জল খায় এক ঢোঁক-ডাবের জল,পুকুরের কাদায় ডুবিয়ে ঠান্ডা করা৷ আম-জাম-কবরী কলা,গামছা বাঁধা দই..৷কোলকাতার সৌখিন জামাই একটুখানি খায়৷শাশুড়ি তালপাতার পাখায় অবিরত বাতাস করার ফাঁকে প্রতিটা পদ আবার সাধেন জামাইকে "বাবা!আর একখান লও,আর এট্টুখানি দি....আর একখান দিমু..!" জামাই ব্যস্ত হয়ে ঝুঁকে পড়ে থালার উপর..না না,আর দেবেন না...৷করুণ চোখে শাশুড়ি তাকান মেয়ের দিকে৷বলতে চান "জামাইএর মনে কয় রান্না ভালো লাগেনি"৷ এক সময় খাওয়া শেষ হয়৷হাঁসফাঁস জামাই৷নিরালা শয়ন কক্ষে বিশ্রাম নেবার সময় সিগারেট ধরাতে গিয়ে দেখে দিয়াশলাই আনা হয়নি৷ বউকে বলতে সে গিয়ে মায়ের কাছে বলে৷মা, মানে জামাইএর শাশুড়ি নতুন দিয়াশলাই দিয়ে দেন মেয়ের হাতে৷জামাই আয়েস করে সিগারেটটা ধরিয়ে টান দেবে.. একটু শব্দে চমকে তাকায় জামাই৷দরজার পাশ দিয়ে শাশুড়ি মৃদু স্বরে জিজ্ঞাসা করেন "বাবা! আর একখান দিশলাই কি দিমু?.." ছায়া সূত্র-অমিতাভ সমাজপতি৷ 
দাজ্জাল, দ্বাব্বাতুল আরদ বের হবে। ইমাম মাহদী আসবেন, সকল কাফের মরে সাফ হয়ে যাবে। অতঃপর ইমাম মাহদী বিয়া-শাদি করবেন এবং বাচ্চাকাচ্চা পয়দা করে দেহত্যাগ করবেন। এরপর ওনাকে মদীনতে নবী মুহাম্মাদের কবরের পাশে সমাহিত করা হবে। এজন্য নাকি নবীর কবরের পাশে জায়গাও খালি রাখা আছে! অনেকে মাহদীকে ইসা মসীহের অবতার বা পুনঃজন্ম বলেন। কিন্তু এটির সপক্ষেও শক্তিশালী কোনো দালিলিক প্রমাণ নেই। নবীর রওজাতে নবী নয় এমন কাউকে সমাহিত করা কি যুক্তিযুক্ত? এটা কি স্বাভাবিক? অথবা নবী মুহম্মদ কি এধরণের কোনো ওসিয়ত করে গিয়েছিলেন? প্রতিটি প্রশ্নের জবাব হচ্ছে- 'না'। নবীর রওজা যেখানে হয়েছে ওটা নবী পত্নী আয়শার ঘর। আয়শার ঘর মানে খলিফা আবুবকরের জায়গা। আবুবকরের ওসিয়ত অনুযায়ী এ কাজটি করা হয়। পরবর্তীতে খলিফা ওমরের ছেলে নিজের পিতাকে খলিফা হওয়ার সুবাদে নবীর রওজাতে সমাহিত করার দাবী করেন। তবে নবীর চাচতো ভাই, সর্বপ্রথম ইসলাম ধর্ম গ্রহনকারী আলী ইবনে আবু তালেবের ক্ষেত্রে তা ঘটেনি। উমাইয়ারা তা হতে দেয়নি। নবীর রওজায় একটি স্হান খালি রয়ে গেল। নবী মুহাম্মদ যদি জ্ঞানের শহর হয় তবে আলী তার দরোজা। সেই আলীর স্হান হলো না নবীর রওজায়! এখন রওজাতে থাকা সেই খালি যায়গা নিয়ে শুরু হলো বিভ্রান্তি, গাল-গল্প। একটা মিথ্যাকে ঢাকতে গিয়ে একশোটা মিথ্যা বলা লাগে। এটাই নিয়ম।
আমার ছেলে জামীর, ও একটু দুষ্টু-ছেলে। এমন ভাবে কথা বলবে যেন এতে কোনো ভেজাল নাই। আমাকে বলে, " বুঝেছো মা, বাঙালি মেয়েদের বিয়ে করা রিক্সা। ওরা খুব ভালো দেখায় নিজেকে। বিয়ের পর শুরু হয় তাদের আসল ড্রামা। ওরা শ্বশুরবাড়ির বউ হয়ে থাকতে চায় না। তার চেয়ে বিদেশী মেয়েরা অনেক ট্রান্সপারেন্ট।" আমি আর কথা বাড়াই না। মনে মনে বলি, তোমার বিয়ের দায়িত্ব, বিয়ের পরের দায়িত্ব তুমি নাও। আমাকে আমার মত থাকতে দাও। মরার আগে ড্রামা দেখতে চাই না। সে বিদেশী বা বাঙালি যাকেই বিয়ে করোনা কেন, আমি চাই তুমি সুখে থাক। চাপের মধ্যে জীবন কাটানো মোটেই স্বাস্থ্যকর নয়। আল্লাহ, আমার ছেলে মেয়েকে তুমি সুখী রেখো। সব মায়ের মত আমিও চাই সন্তান সুখী থাকুক।
আমাদের কালেকশনে নজরুলের কিছু দুর্লভ ছবি আছে। যে ছবি আগে কেউ কখনও দেখেনি। আমি যদি নজরুলের জীবনী লিখতাম, তাহলে সেই ছবিগুলো অনায়াসে বইতে দিয়ে দিতাম। কিন্তু আমি লিখেছি উপন্যাস। নজরুলের জীবনী নিয়ে উপন্যাস। এখানে কি ছবি দেয়া উচিত হবে? আপনাদের মূল্যবান মতামত জানতে চাইছি।
কাইজ্যা ঝগড়ার পর উঠান দুভাগ বিছানায় অদৃশ্য দেয়াল । রাতারাতি তোলা উচুঁ দেয়াল টপকে যায় কতগুলো বকধার্মিক নাদুস-নুদুস বেড়াল। সম্পর্কিত দুজন মানুষের বিব্রত চারচোখ পালাবার পথ খুঁজে। নোনাধরা দেয়ালের পলেস্তারা খসার অপেক্ষায় কারুর জল ছলছল চোখে ছানি। [অদৃশ্য দেয়ালে বকধার্মিক বেড়াল]
সমবায় পরিবার শোকাহত আমরা অত্যন্ত দুঃখের সাথে জানাচ্ছি যে আমাদের প্রিয় সহকর্মী রাঙ্গামাটি জেলার সদর উপজেলা সমবায় অফিসার জনাব মোহাম্মদ সেলিম আজ ভোর ৫টার দিকে রাঙ্গামাটিস্থ নিজ বাসভবনে ইন্তেকাল করেন (ইন্না লিল্লাহি ওয়া ইন্না ইলাইহি রাজিউন)। মৃত্যকালে তিনি মা, স্ত্রী, ১ ছেলে, ভাই-বোনসহ অসংখ্য গুণগ্রাহী রেখে যান। তিনি অত্যন্ত ভদ্র, মার্জিত এবং কর্তব্যপরায়ণ একজন কর্মকর্তা ছিলেন। প্রিয় সহকর্মী মোহাম্মদ সেলিমের এই অকাল ও আকস্মিক মৃত্যুতে সমবায় পরিবার গভীর শোক প্রকাশ করছে এবং মরহুম সহকর্মীর শোকতপ্ত পরিবারের প্রতি সমবেদনা জ্ঞাপনসহ তার রূহের মাগফেরাত কামনা করছে। তার উত্তরাধিকারগণ যাতে পারিবারিক পেনশন ও বিধিসম্মত অন্যান্য সুবিধাগুলো যথাসম্ভব দ্রুততার সাথে পান, সে বিষয়ে প্রয়োজনীয় ব্যবস্থা গ্রহণের জন্য চট্টগ্রামের বিভাগীয় যুগ্মনিবন্ধকসহ সমবায় অধিদপ্তরের সংশ্লিষ্ট সহকর্মীদের দৃষ্টি আকর্ষণ করছি।
কতিপয় অগ্রজের কথা বলি-৬ ।। স্মৃতির আয়নায় যশোর ।। আজ বলবো যশোরে সরাসরি কাজ করেছি এমন একজন সিনিয়র সহকর্মী এবং সমপদের কয়েকজন অগ্রজ এবং বৃত্তের বাইরের কারো কারো কথা। আমি যখন যশোরে যোগদান করি তখন সেখানকার পুলিশ সুপার ছিলেন খন্দকার মোজাম্মেল। হাসিখুশি স্বভাবের অত্যন্ত প্রাণবন্ত মানুষ খন্দকার মোজাম্মেল। তার স্ত্রী মিতালী হোসেন আমার ছেলেবেলার বন্ধু। আমার জীবনে প্রথম স্কুলে সে ছিল আমার সহপঠিী। মিতার সাথে আমার সর্বশেষ দেখা হয়েছে ১৯৭৫ সালের ফেব্রুয়ারি কি মার্চ মাসে। ১৯৭৫ এর ১৫ই আগস্টের পর মিতাদের পরিবার দুর্বিসহ অবস্থায় নিপতিত হয়। নির্যাতনের শিকার হন তার বাবা সিরাজগঞ্জের আওয়ামী লীগ নেতা আনোয়ার হোসেন রতু চাচা। অত্যাচার এবং নিপীড়ণে বিপর্যস্ত হয়ে পড়ে তার পরিবার। মিতা তখন দশম শ্রেণীর ছাত্রী। খন্দকার মোজাম্মেল ছিলেন সিরাজগঞ্জের মহকুমা পুলিশ অফিসার (এসডিপিও)। সেই বিরূপ সময়ে ১৯৭৫ এর নভেম্বর মাসে মিতার সাথে বিয়ে হয় তার। বিয়ের পর শশুড়বাড়ি সামলে পিতার সংসারের হাল ধরে মিতা। বিয়ের পর মিতা সংসারের ফাঁকে ফাঁকে লেখাপড়া চালিয়ে গেছে। এমএ পাশ করেছে। করেছে বিএড। দুই সন্তানের গর্বিত জননী মিতা তার ভাইবোনদের কাছেও মায়ের মতোই। মিতা আজও নিজে লেখাপড়া করে, অন্যদের জ্ঞানচর্চায় অনুপ্রাণিত করে। উন্নত বাংলাদেশকে জ্ঞানচর্চায়ও সমৃদ্ধ দেখতে চায় সে। যশোরে যাওয়ার পর যোগাযোগ হলো মিতার সাথে। মাঝে মাঝে ওর বাসায় যেতাম (পুলিশ সুপারের বাংলো)। আতিথেয়তায় মিতা অতুলনীয়। আমি তখন বিবাহিত, তবে সংসার শুরু করিনি। কারণ, আমার সহধর্মিনী তখনো বিশ্ববিদ্যালয়ের ছাত্রী। পরে আমাদের সংসার শুরু হলো কন্যাসহ। মিতার সাথে আমার স্ত্রীরও চমৎকার সম্পর্ক তৈরি হয়ে গেলো। সংসার জীবনে অভিজ্ঞ মিতা নিয়মিত আমার স্ত্রী-কন্যার খোঁজ-খবর নিতো। মিতার সাথে এখন আমার দেখা হয় কম। তবে যোগাযোগ আছে নিয়মিত। মিতার ভাইবোনেরা সব সমাজে প্রতিষ্ঠিত। তার একমাত্র ভাই কবীর বিন আনোয়ার সরকারের সিনিয়র সচিব। মিতার মা সিরাজগঞ্জের বিখ্যাত সিরাজী পরিবারের মেয়ে, সৈয়দা ইসাবেলা সিরাজী। ভাষা আন্দোলনে অবদানের জন্য এ বছর একুশে পদক (মরণোত্তর) পেয়েছেন। যশোরে চাকুরি জীবনের শুরুতে কাজের সাথে সাথে আমার অবসর সময়ের সঙ্গী ছিল মেজর (পরবর্তীতে লেঃ কর্ণেল বদরুল হুদা। বদরুল ছিল তখন তৎকালীণ বিডিআর (এখন বিজিবি) এর ২ রাইফেল ব্যাটালিয়নের সেকেন্ড ইন কমান্ড। চোরাচালান প্রতিরোধ টাস্ক ফোর্সের ম্যাজিস্ট্রেট হিসেবে আমি তার সাথে একত্রে দায়িত্ব পালন করেছি। সন্ধ্যার পর আমি মাঝে মাঝে চলে যেতাম ঝুমঝুমপুর বিডিআর রেস্ট হাউজে। সেখানে কখনো কখনো যশোর সেনানিবাসে কর্মরত মিলিটারি একাডেমিতে আমাদের কোর্সমেটরা যেতো। ওরা আমার বাসায়ও যেতো। উল্লেখ্য, এইচএসসি পাশের পর আমি ৭ম বিএমএ লং কোর্সের ক্যাডেট হিসেবে মিলিটারি একাডেমিতে যোগদান করি। কিছুকাল প্রশিক্ষণ নেই সেখানে। প্রশিক্ষণ সমাপনীর আগেই চলে আসি সেখান থেকে। বিএমএ-তে বদরুল ছিল আমার কোর্সমেট। যশোরের চোরাচালান সিন্ডিকেটের কাছে মেজর বদরুল হুদা ছিল মূর্তিমান বিভীষিকা। তবে সাধারণ মানুষের সাথে তার ব্যবহার ছিল অত্যন্ত আন্তরিক, ভব্যতায় পূর্ণ। তখন বিডিআর কর্মকর্তাদের সম্পর্কে অনেক নেতিবাচক কথাবার্তা শোনা যেতো। কিন্তু কথা, কাজ এবং বৈষয়িক দিক দিয়ে বদরুল ছিল ১০০% সৎ। ২ রাইফেল থেকে অধিনায়ক (সিও) হিসেবে অন্য এক ব্যাটালিয়নে পোস্টিং নিয়ে যশোর ত্যাগ করে। আবার ফিরে আসে যশোরে, একটি ইনফ্যান্ট্রি ব্যাটালিয়নের কমান্ডিং অফিসার হিসেবে। বিডিআর থেকে বদলি হয়ে বদরুল যখন যশোর থেকে চলে যায় তখন তার যাবতীয় মালপত্র (!) একটি টু-ডোর পাবলিকা সেডান কারে ভরে দিয়েছিলাম আমি। বদরুলের বাড়ি গোপালগঞ্জ শহরে। বিয়ের কিছু কেনাকাটার জন্য যশোরে এসেছিল সে। অনেক বলোর পরও যশোরের সাধারণ বাজার থেকেও সে একটা ভারতীয় শাড়ি কেনেনি। বিডিআর হত্যাকাণ্ডে নির্মমভাবে নিহত হয়েছে প্রিয় বন্ধু বদরুল হুদা। সে সময় যশোর সিগনাল স্কুলে কর্মরত আমাদের আর এক কোর্সমেট মশিউরও (কর্ণেল মশিউর) নিহত হয়েছে বিডিআর হত্যাকাণ্ডে। আল্লাহ তাদের বেহেশত নসীব করুন। যশোর কর্মকালে আমার আরো দুই সিনিয়র সহকর্মীর কথা বলতে হয়। একজন সদর উপজেলার ইউএনও মোহসিনা ফেরদৌসী, আরেকজন ক্যান্টনমেন্ট এক্সিকিউটিভ অফিসার (সিইও) খোরশেদ আলম চৌধুরী। মোহসীনা ফেরদৌসী বাংলাদেশের প্রথম ২ জন নারী উপজেলা নির্বাহী অফিসারের একজন। নারী না, একজন কর্মকর্তা হিসেবে যে দক্ষতা, কর্মক্ষমতা এবং সচলতা নিয়ে কাজ করা উচিত, তার সবই ছিল মোহসিনা ফেরদৌসীর। তার জীবনসঙ্গী আ.ক.ম. সাইফুল ইসলাম চৌধুরী ছিলেন অভয়নগরের ইউএনও। ১৯৯১ সালের জাতীয় সংসদ নির্বাচনে সহকারী রিটার্নিং অফিসার হিসেবে মোহসিনা ফেরদৌসী অত্যন্ত দক্ষতার সাথে নির্বাচন পরিচালনা করেছেন উত্তপ্ত যশোর সদর আসনে। সে নির্বাচনে যশোরের কেশবপুর আসন ছাড়া সবগুলো আসনে জয়লাভ করে আওয়ামী লীগের প্রার্থীগণ। কেশবপুরে বিজয়ী হয় জামায়াত প্রার্থী। সদর আসনে প্রয়াত বিএনপি নেতা তরিকুল ইসলাম অল্প ভোটের ব্যবধানে হেরে যান আওয়ামী লীগ প্রার্থী বর্ষীয়ান জননেতা রওশন আলীর কাছে। ১৯৯১ এর নির্বাচনে বিএনপি ক্ষমতায় এসেছে। সদর আসনের পরাজিত প্রার্থী তরিকুল ইসলাম মন্ত্রী হয়েছেন। কেউ কেউ সংসদ নির্বাচনে জনাব তরিকুল ইসলাম সাহেবের হেরে যাওয়ার দায় চাপানোর চেষ্টা করেছে ইউএনও মোহসিনা ফেরদৌসীর উপর। তখনকার জেলা প্রশাসক মোহসিনা ফেরদৌসীর পক্ষ নিয়ে কথা তো বলেনই নাই। উল্টো আভাসে ইঙ্গিতে বোঝানোর চেষ্টা করেছেন যে জনাব তরিকুল ইসলামের হেরে যাওয়ার পেছনে সদরের ইউএনও-র হাত রয়েছে। তবে মোহসিনা ফেরদৌসীর নিষ্ঠা এবং দায়িত্ব পালনে নিরপেক্ষতার ব্যাপারে সোচ্চার ছিলেন অতিরিক্ত জেলা প্রশাসক কে. এম. নুরুল হুদা। পরবর্তীতে উচ্চতর আদালতের নির্দেশে ভোট পুনঃগণনায় জনাব তরিকুল ইসলাম ওই নির্বাচনে বিজয়ী বিবেচিত হন। সে অন্য এক ঘটনা। অত্যন্ত দুঃখের বিষয়, অতি অল্প বয়সে মারা যান প্রশাসনের প্রিয়মুখ, অসম্ভব সৎ, দক্ষ এবং সাহসী কর্মকর্তা বেগম মোহসিনা ফেরদৌসী। সেনানিবাসের ভেতরে এবং বাইরে অত্যন্ত প্রিয়মুখ ছিলেন খোরশেদ ভাই। (খোরশেদ স্যার, কিছু মনে করবেন না। তখন তো ভাইই বলতাম) ক্যান্টনমেন্ট বোর্ডের দায়িত্বে থাকলেও যশোর এরিয়ার আওতাধীন জেলা সমূহে সিভিল প্রশাসনের সাথে সামরিক প্রশাসনের ব্রিজিং এর দায়িত্ব পালন করতেন জনাব খোরশেদ আলম চৌধুরী। যশোর সেনানিবাসে আমার কোর্সমেট এবং সিনিয়রদের কাছে অনেক প্রশংসা শুনেছি তার। তখন এমন একটা প্রবণতা ছিল যে, কোনো কোনো সেনা কর্মকর্তা সুযোগ পেলেই সিইও-র উপর হম্বিতম্বি করতো। সেনা কর্মকর্তাদের কাছেই শুনেছি, খোরশেদ ভাই নিজের এমন একটা ভাবমূর্তি তৈরি করেছিলেন যে কেউ তাকে হুমকি-ধামকি দেওয়ার সাহস পেতো না। কাউকে অভব্য হবার সুযোগও দিতেন না তিনি। আমার কোর্সমেটরা বলতো, অন্যরকম মানুষ এই সিইও। তার সামনে উদ্ধত আচরণ করা যায় না। জিওসি, ব্রিগেড কমান্ডার, এয়ারফোর্সের বেজ কমান্ডার সবাই পছন্দ করতেন তাকে। জেলা প্রশাসনের ডিসি, জেডএসও, এসপি, এডিসি সবার সাথে ঘনিষ্ট যোগাযোগ ছিল খোরশেদ ভাইয়ের। খুব ভালো টেনিস খেলতেন তিনি। সবাই তাকে পার্টনার পেতে চাইতো। আমিও ভালোই খেলতাম টেনিস। তবে আমার ব্যাটটা জুতসই ছিলনা। খোরশেদ ভাই তার একটা ইয়োনেক্স ব্যাট উপহার দিয়েছিল আমাকে। ১৯৮২ বিশেষ ব্যাচের কর্মকর্তা জনাব খোরশেদ আলম চৌধুরী সচিব হিসেবে সরকারি চাকুরি থেকে অবসর গ্রহণ করেছেন। সর্বশেষ তার পোস্টিং ছিল- সচিব, বেসামরিক বিমান ও পর্যটন মন্ত্রণালয়। জনাব কে. এম. নুরুল হুদা স্বাধীনতার পর সকল বেসরকারি মিল-কারখানা জাতীয়করণ করা হয়। জাতীয়করণকৃত মিল-কারখানার সুষ্ঠু ব্যবস্থাপনার জন্য ইন্ডাস্ট্রিয়াল ম্যানেজমেন্ট সার্ভিস (আইএমএস) নামে সিভিল সার্ভিসে একটি নতুন ক্যাডার সংযুক্ত হয়। ১৯৭৩ (মুক্তিযোদ্ধা) ব্যাচের উল্লেখযোগ্য সংখ্যক কর্মকর্তা নতুন এই ক্যাডারে যোগদান করেন। পরবর্তীতে মিল-কারখানা বিরাষ্ট্রীয়করণ শুরু হলে আইএমএস ক্যাডার বিলুপ্ত হয় এবং এই ক্যাডারের কর্মকর্তাগণ ১৯৭৩ (মুক্তিযোদ্ধা) ব্যাচের সাথে প্রশাসন, পুলিশসহ বিভিন্ন ক্যাডারে আত্মীকৃত হন। খান মোহাম্মদ নূরুল হুদা (কে.এম. নুরুল হুদা) ছিলেন অবলুপ্ত আইএমএস ক্যাডারের সদস্য। অতিরিক্ত জেলা ম্যাজিস্ট্রেট (এডিএম) হিসেবে যশোরে দায়িত্ব শুরু করেন তিনি। প্রশাসন ক্যাডারে আসা আইএমএস ক্যাডারের সদস্যগণ সহকারি কমিশনার হিসেবে দায়িত্ব পালন না করায় ম্যাজিস্ট্রেসির প্রাথমিক অভিজ্ঞতা তারা অর্জন করতে পারেন নি। ফলে এই গ্রুপের কাউকে কাউকে দেখেছি, তারা বিচারকী দায়িত্ব পালন করতে চাইতেন না। কিন্তু কে.এম. নুরুল হুদা ছিলেন ব্যতিক্রম। সিনিয়র কর্মকর্তা হবার পরও তিনি অত্যন্ত নিষ্ঠার সঙ্গে জুনিয়রদের সাথে আইনি এবং সার্ভে অ্যান্ড সেটেলমেন্ট ট্রেনিং এ অংশগ্রহণ করেছেন। অত্যন্ত দক্ষতার সাথে বিচারকী দায়িত্ব পালন করেছেন। এডিএম হিসেবে তিনি যেসব মামলার রায় দিয়েছেন তার কোনোটিই উচ্চতর আদালতে পরিবর্তিত হয়নি। ভেজাল বিরাধী কর্মকাণ্ডের জন্য আলোচিত ম্যাজিস্ট্রেট বিসিএস ৯ম ব্যাচের কর্মকর্তা রোকনুদ্দৌলার পেশাগত জীবনের হাতেখড়ি আমাদের কাছে। ম্যাজিস্ট্রেট হিসেবে সে নুরুল হুদা স্যারের কাছ থেকে বিশেষ পাঠ পেয়েছিল। জেলা ও উপজেলা প্রশাসনের কর্মকর্তা-কর্মচারি, অন্যান্য পেশাজীবী থেকে শুরু করে সাধারণ মানুষের প্রতি সম্মান প্রদর্শনে তিনি ছিলেন অকৃপণ। নীতি-নৈতিকতা মেনে এবং বিধি-বিধান অনুসরণ করে প্রশাসন পরিচালনার যে দীক্ষা জেলা প্রশাসক কাদের মুন্সী স্যার আমাদের দিয়েছিলেন, তিনি বদলি হয়ে যাওয়ার পর সেসব ব্যবস্থা নষ্ট হবার উপক্রম হলো। তখন নিয়ম হয়েছে এডিসিদের মধ্যে জ্যেষ্ঠতম কর্মকর্তা এডিসি (সাধারণ) এর দায়িত্ব পালন করবেন। আগে জ্যেষ্ঠতম এডিসি এডিএম এর দায়িত্ব পালন করতেন। নতুন নিয়মে হুদা স্যার তখন এডিসি (সাধারণ)। তিনি আবদুল মোক্তাদীর চৌধুরী, কাদের মুন্সী স্যারদের চালু করা স্বচ্ছতা ও জবাবদিহিতার নিয়মগুলো আঁকড়ে ধরে থাকতে আমাদের অনুপ্রাণিত করতেন। সমর্থন দিতেন। সাহস যোগাতেন। সে সময় যশোর জেলা প্রশাসনে যানবাহনের সঙ্কট ছিল। অথচ ভিআইপি মুভমেন্টও ছিল মাত্রাতিরিক্ত। প্রায় প্রতিদিনই অন্য দপ্তরের গাড়ি রিকুইজিশন করতে হতো। এ নিয়ে অন্য বিভাগের কর্মকর্তাদের মধ্যে বেশ অসন্তোষ ছিল। আমি উদ্যোগ নিলাম জেলা প্রশাসনের সব গাড়ি ব্যবহার করার পর (অতি প্রয়োজনীয় ২/৩টি গাড়ি বাদে) অন্য বিভাগের গাড়ি রিকুইজিশন করা হবে। অন্য এডিসি এবং তখনকার এডিএম এ ব্যবস্থা মানতে চাইলেন না। জেলা প্রশাসকও তাদের সাথে। কিন্তু আমাকে সমর্থন দিয়ে এবং নিজে দায়িত্ব নিয়ে সে ব্যবস্থা বাস্তবায়ন করলেন এডিসি হুদা স্যার। আমাদের কর্মকর্তাদের অনেকের ছেলেমেয়ে ক্যান্টনমেন্টের দাউদ পাবলিক স্কুলে পড়তো। প্রত্যেক বাচ্চাকে স্কুলে আনা-নেয়ার জন্য আলাদা আলাদা গাড়ি যেতো। আমি প্রস্তাব দিলাম, সব বাচ্চা এক গাড়িতে স্কুলে যাতায়াত করবে। মানতে চাইলেন না কেউ কেউ। কিন্তু হুদা স্যার তা সাদরে মেনে নিলেন। সরকারি গাড়ি ব্যক্তিগত ব্যবহারের জন্য তিনি নিয়মিত বিল পরিশোধ করতেন। যশোরে ভারতীয় জিনিসপত্র (অবৈধ/চোরাচালানকৃত) বিক্রির বাজার তূলাতলা। মাঝে মাঝে আমরা পুলিশ, বিডিআর, কাস্টমস নিয়ে সেখানে অভিযান চালাতাম। কিন্তু আমাদের কোনো কোনো সহকর্মীর পরিবার সেখানে জিনিস-পত্র কেনাকাটা করতো। আমি ছিলাম এর ঘোর বিরোধী। নুরুল হুদা স্যার এ প্রসঙ্গে একদিন তাঁর ব্যাচমেট দুই এডিসি এবং আমাদের সামনে বলছিলেন: ‘সকালে আমরা পুলিশ-বিডিআর নিয়ে তূলাতলায় অপারেশন করলাম। অবৈধ মালামাল আটক করলাম। পাচারকারীদের গ্রেফতার করলাম। আর বিকালে বউকে পাঠালাম সেখান থেকে শাড়ি-চাদর কিনতে। কি অনৈতিক কাণ্ড!’ ১৯৯১ সালের নির্বাচনের পর সদরের ইউএনও মোহসিনা ফেরদৌসীর পক্ষে তাঁর অবস্থানের বর্ণনা আগে দিয়েছি। কে. এম. নূরুল হুদা স্যারের অন্যতম একটি কাজ হলো ১৯৯১ সালে যশোরের কারাগার বিদ্রোহ নিরসন। আমি দমন বললাম না এ কারণে যে কারাগারে স্বাভাবিক অবস্থা ফিরিয়ে আনতে তিনি কোনো দমনমূলক ব্যবস্থা নেননি। বিদ্রোহের এক পর্যায়ে কারাগারের নিবাসীরা কারা কর্তৃপক্ষ, পুলিশ এবং প্রশাসনের লোকদের আলোচনার জন্য কারাগারের ভেতরে যেতে বললেন। কিন্তু জেলা প্রশাসকসহ অনেকেই বললেন যে এভাবে কারাগারের ভেতরে যাওয়া ঠিক হবে না। কর্মকর্তাদের জিম্মি করা হতে পারে। আলোচনা ছাড়া বিদ্রোহীদের দমন করার আর একটি পথ ছিল শক্তি প্রয়োগ। কারাগারের ভেতরে শক্তি প্রয়োগ করলে জানমালের ব্যাপক ক্ষতির সম্ভাবনা থেকে যায়। হুদা স্যার সমস্যার শান্তিপূর্ণ সমাধান করতে বিদ্রোহীদের সাথে আলোচনার জন্য ভেতরে যেতে রাজি হলেন। তার সঙ্গী হলেন ডিআইজি প্রিজন লিয়াকত আলী খান, সিনিয়র এএসপি আব্দুল গণি এবং আমি। জেলখানার ভেতরে ঢোকার পর এক আবেগঘন অবস্থা তৈরি হলো। বিদ্রোহের অন্যমত নেতা ছিল ডাকাতি মামলায় সাজাপ্রাপ্ত বরিশালের কুদ্দুস মোল্লা। কুদ্দুস মোল্লা নাকি মুক্তিযুদ্ধের সময় হুদা স্যারের সাথে যুদ্ধ করেছে। এডিসি হুদা স্যারকে জড়িয়ে ধরে কুদ্দুস মোল্লা কাঁদতে কাঁদতে বলেছিল: ‘ক্যাপ্টেন, কুদ্দুস মোল্লার তো ডাকাত হওয়ার কথা না। তা হইলে ক্যান সে ডাকাত হইলো?’ সিনেমার সংলাপের মতো মনে হয়েছিল কুদ্দুস মোল্লার সংলাপ। যাহোক, কোনোরকম শক্তিপ্রয়োগ এবং রক্তপাত ছাড়া বিদ্রোহ থামানো গেলো। ১৯৯২ সালে ১৯৭৩ ব্যাচের কর্মকর্তাগণ উপসচিব পদে পদোন্নতি পান। জেলা প্রশাসক, এডিএম, এডিসি (রাজস্ব) এবং এডিসি (সাধারণ) হুদা স্যারও উপসচিব পদে পদোন্নতি পেলেন। জেলা প্রশাসকসহ যশোরে কর্মরত ১৯৭৩ ব্যাচের কর্মকর্তাদের মধ্যে ব্যাচের সমন্বিত মেধা তালিকায় তাঁর নাম সবার আগে। বুঝতে পারলাম, খুব তাড়াতাড়িই যথাযথ পদে পদায়ন নিয়ে চলে যাবেন তিনি। আর তাঁর যশোর ছেড়ে যাওয়া মানে আমাদের মাথার উপরের ছাদ সরে যাওয়া। ঠিক করলাম, আমাকেও বিদায় নিতে হবে যশোর থেকে। শ্রদ্ধেয় কে. এম. নুরুল হুদা এখন বাংলাদেশের প্রধান নির্বাচন কমিশনার। ২৯ জুন ২০২১ (চলবে) 
সালাম জানাই জাতির পিতা তব শত জন্মদিনে, দিয়ে গেছ স্বাধীন বাংলাদেশ রেখে গেছ শত ঋনে।।
দেশের জন্য মাটির জন্য যুগে যুগে যাঁরা দিয়ে গেছে প্রাণ তাঁরাই শহীদ তাঁরাই অমর গেয়ে যাই আজ তাঁদেরই গান... ভাষা শহীদদের প্রতি বিনম্র শ্রদ্ধা
মহান মে দিবসের অঙ্গীকার দুনিয়ার শ্রমজীবী মানুষ এক হও। (আমেরিকার শিকাগো শহরের তৎকালীন হে মার্কেটের সামনে স্থাপিত মে দিবস স্মরণে মনুমেন্ট। ওখানকার সাধারন মানুষ জানেই না, এটা কি? আমার খুঁজে পেতে অনেক কষ্ট হয়েছিল)। 
মাঠের ধারে সবুজ গাছে ফুলটা হলো লাল সময় নাচুক ত্রিতন্ত্রী সুরে ত্রিভঙ্গে চিরকাল
মৃত-মুনিয়া'র বিছানা-চাদর ♦ সালেম সুলেরী যে বিছানায় সঙ্গ দিলে, সেই বিছানায় লাশ, হে মুনিয়া পাখি আমার, প্রেম-নিয়তির দাশ। যখন ছিলে সোহাগবদন, দেহতোষণ আদর, প্রেমের পিঠে প্রণয়-বিয়ে চাওয়ায় ভরা-ভাদর, তারা কেবল পেতেই জানে-- সাগর সেঁচা রূপ, দিতেই জানে রুপখনিতে বিনোদনের ডুব, স্বার্থ হাসিল কার্য শেষে কী নিয়তি ধার্য শেষে, দেহ নিথর হত্যাঘুমে প্রাণপাখি নিশ্চুপ। চাদর জানে সব ঘটনা, তাতেই লীলা চাষ, দে বলে দে ও বিছানা হত্যা-ইতিহাস! স্বাক্ষী মেনে বলছি তোকে পা ধরে, ঢাকিস না সব খুনকাহিনি চাদরে, প্রেমের নামেই প্রতারণার চলছে উপন্যাস, প্রেমিক-পুলিশ-প্রশাসনে তথ্যে অবিশ্বাস। সত্যে এখন মহামারী, করোনা সন্ত্রাস! অভাব বড়ো অক্সিজেনে ভুল প্রেমিকের-- প্রক্সি জেনে হয়তো গলায় ফাঁস, 'টপ টু বটম-- পচন' হলে কাজের বদল বচন হলে উম্মোচনের বদল নাটক ঝুলবে শত মাস, মুনিয়া কি 'সাগর-রুনি? প্যাকেট করা তাস? ঘটনাকে গোপন করার শীর্ষ উপহাস, সুখ-বিছানার স্বপ্ন-বধুর রত্নজীবন নাশ! হে খুনীরা-- মুনিয়াকে বেশ পাড়ালে ঘুম, হে মিডিয়া-- চোখ মুদিয়ে বার্তা করো গুম! জনগণও আজ বসে নেই, সোস্যাল মিডিয়াতে নিজের প্রচার করছে নিজে, খবর দিনে রাতে। কে অচেতন? সব সচেতন--- বিচার চেয়ে খাড়া, এক মুনিয়া পাপ দিয়ে পায় পাপমোচনের সাড়া! আর হয়ো না-- হে বিছানা লাশের কোনো ভেলা, আর নিও না পরকীয়া'র পাতানো প্রেমখেলা। তোমার দোকান শুদ্ধ হলে, অবৈধতা রুদ্ধ হলে সুনাম পাবে চাদর বালিশ ঘর, আর খেলো না মন্দ খেলা তোমরা পরস্পর। ♠ ♦স্বরবৃত্ত # নিউইয়র্ক, এপ্রিল ২০২১ ♠ প্রকাশের জন্যে 'পাতা প্রকাশ' সম্পাদক জাকির আহমদকে মহাধন্যবাদ √
এর নাম টরাস। বৃষ রাশির টরাস। ব্রাজিলের তৈরী। আমাদের ইংরেজি শিক্ষা কত দুর্বল সেটা বুঝেছিলাম যখন সাপ্তাহিক ২০০০ এ লেখা হয়েছিল এর নাম তাউরাস। সত‍্যিই এটাকে তাউরাস বলতো মূর্খ মাস্তান গুলি। তখন ইংরেজি শিক্ষার মান নিয়ে মন খারাপ হয়েছিল। এখন জনৈকা প্রিন্সিপাল আপার বালিশ এর তলা বিষয়ক ফোনালাপ শুনে বাংলা শিক্ষা নিয়েও চিন্তিত হয়ে গেলাম। কিয়েক্টাবস্থা। বালিশের তলে থাকে যার মারনাস্ত্র শিক্ষক তিনি শেখান গালির শাস্ত্র তাকে নিয়ে ট্রল করে কারা? সব জাউরাস! সাহসিকা তিনি' হাতে থাকে শুধু তাউরাস।
সুখবর সম্প্রতি সৌদি আরবের একটি আইন সংশোধন করা হয়েছে। সংশোধিত আইনে সৌদি আরবের নাগরিক নন এমন ব্যক্তিদের স্থানীয় স্পন্সর ছাড়াই ব্যবসা পরিচালনা করার সুযোগ রাখায় বাংলাদেশি ব্যবসায়ীদের জন্য ‍নতুন সম্ভাবনা তৈরি হয়েছে। ডেইলি স্টার
সময়ের কাহন-৩৩ -------------- হোস্টেলের রান্নাঘরে রোজ বিশাল বস্তায় করে সবজি আসে। রান্না করার লোকজন এতজনের সবজি কেটে কুলিয়ে উঠতে পারেন না।শরণার্থী মহিলারা নিজেরাই এগিয়ে গিয়ে সেই সবজি কেটেকুটে দিতেন। আমরা যেদিন চলে যাবো সেদিন মুসুরির ডাল আর আলুপটোলের ডালনা রান্না করা হচ্ছিলো।রোজকার মতো ট্যালটেলে রান্না নয়। সুন্দর করে কষিয়েই রান্না করা হয়েছিলো।সবাই খেতে খেতে বলছিলেন মনে হচ্ছে আজ যেন বাড়ির রাঁধা তরকারি খাচ্ছি। আমাদের যেতে হবে দুপুরের পরেই। এ জন্যে বিশাল বিশাল চারটি বাস দুপুরের আগেই হোস্টেল প্রাঙ্গণে এসে দাঁড়িয়ে আছে । বাবার রেডিও আর সবার পরণের দু একটা কাপড় ছাড়া সাথে নেয়ার মতো আমাদের আর কিছুই নেই।শুধু আমরা নই প্রায় সবারই তাই। আমরা রুম ছাড়ার আগেই আমাদের রুমের একটি ছাত্র এসে পড়লো। ছাত্রটির মাথায় কি খেয়াল চাপলো জানিনা। রুমে ঢুকেই সে আমাদের সামনেই তার ক্লোজেট খুলে একটা তুহিনা লোশনের শিশি বের করে নিয়ে লোশনের শিশিটা আর মুখখোলা এক ঠোঙা ছোলাভাজা পড়ার টেবিলে রেখে ক্লোজেটটা খোলা রেখেই বাইরে চলে গেলো। আমরা তার কাণ্ড দেখে হাসতে হাসতে শেষ। হোস্টেল কক্ষের নম্বর অনুযায়ী বাসগুলি যাত্রী তুলছিলো। আমরা রুম ছেড়ে বেরিয়ে যাবার আগ পর্যন্ত ছেলেটিকে আর দেখতে পেলাম না। তিনতলা থেকে নেমে আমরা আমাদের জন্যে নির্দিষ্ট বাসে উঠে বসলাম।বাস পূর্ণ হয়ে যাবার সাথে সাথেই স্টার্ট নিয়ে ছুটতে লাগলো। মনে মনে বললাম বিদায় মহারাজা বীরবিক্রম কলেজ হোস্টেল।আর কখনও তোমার দুয়ারে হয়তো আসবো না।কিন্তু তোমাকে ঠিকই মনে রাখবো। হোস্টেল প্রাঙ্গণ পার হতেই পথের দু'ধার দেখতে দেখতে চলেছি।ত্রিপুরার রাস্তায় তখন বাংলাদেশ আর ত্রিপুরার মানুষ এক হয়ে মিশে গেছে। কে যে ত্রিপুরার আর কে যে বাংলাদেশের তা কে বলবে? শুধু ত্রিপুরা কেন যে দুর্বার সংগ্রামে বাংলাদেশের মানুষ নেমেছে প্রতিটি ভারতবাসীই তখন তাদের সাথে মনে প্রাণে এক হয়ে গেছে। সবাই আমাদের বলতো জয়বাংলার লোক।দেশের নামও ছিলো জয় বাংলা। বাসে যেতে যেতে দেখছিলাম বড়দির মনটা যেন একটু বিষন্ন।কারণ হোস্টেলে থাকার সময়ে ঢাকা বিশ্ববিদ্যালয়ের বাংলা বিভাগের মাস্টার্সের এক ছাত্রীর সাথে বড়দির তখন খুব বন্ধুত্ব হয়ে গেছে সেই বন্ধুটিও আমাদের বাসে আমাদের সাথেই উঠতে চেয়েছিলো,কিন্তু আমাদের বাসের যাত্রীতালিকায় তার নাম ছিলো না। তাদের বাস ছিলো পরের দিন। হোস্টেলে বড়দির বন্ধুদের রুম আর আমাদের রুম কাছাকাছিই ছিলো। ক্যাম্পে গিয়ে সে যদি আমাদের কাছাকাছি ঘর না পায় তাহলে তো সে বড়দির কাছাকাছি থাকার সুযোগ পাবে না। আমাদের বাসের সামনে দাঁড়িয়ে সে কাঁদছিলো আর বারবার বলছিলো,আমার কেন যে খালি বোকার মতো কান্না পাচ্ছে। চারটে বাসই চলতে চলতে সমতল রাস্তা ছেড়ে উঁচু নিচু ঘনবন আর সবুজ পাহাড়ি পথে চলতে শুরু করলো। চারিদিকে সবুজ আর সবুজ বন। শতকরা ষাট ভাগ সবুজ অরণ্যে ঘেরা ত্রিপুরার গর্ব তাদের এই সুবিশাল বনভূমি। এসব বনভূমিতে প্রচুর বাঁশ আর বেত জন্মায়। ত্রিপুরার বাঁশ আর বেতের কাজ আমাদের দেশের শ্রীহট্ট জেলার মতোই খুব সুন্দর। এই বনভূমির বাঁশ কেটেই শরণার্থীদের জন্যে বিশাল বিশাল সব ক্যাম্প তৈরি করে দেয়া হচ্ছে। আদিবাসীরাই এখানে বেশি। ত্রিপুরা ভারতের এক ক্ষুদ্রতম রাজ্য।যার উত্তর, দক্ষিণ আর পশ্চিম দিক জুড়ে রয়েছে বাংলাদেশ ।বনভূমি ছাড়া বাকি অংশ কোথাও সমতল আবার কোথাও পাহাড় বা টিলা।এই সব পাহাড় বা টিলা থেকে জন্ম নিয়েছে অনেক নদী। জন্ম নিয়েই নদীগুলি বাংলাদেশের দিকে ছুটে চলেছে। দেখতে দেখতে আগরতলা শহর থেকে অনেক দূরে মোহনপুর শরণার্থী ক্যাম্পে এসে পড়লাম। ক্যাম্পটি বাংলাদেশ সীমান্তের কাছাকাছি পাহাড়ি একটা জায়গায়। সীমান্তের ঠিক ওপারেই পাকসেনাদের ঘাঁটি। সেখানে তাদের বাংকার আর কামান ফিট করা আছে। একথা শুনে প্রথমে ভয় যে করছিলো না তা নয়। তবে যুদ্ধ তো আর ভারতের সাথে নয় এটা ভেবে মন কিছুটা আশ্বস্ত হল। বাস থেকে নেমেই দেখি বিশাল বিশাল পাহাড়ি টিলাকে কেটে সমান করে সেখানে ক্যাম্প তৈরি করা হচ্ছে।ক্যাম্পের কাজ তখনো চলছে। আদিবাসী ত্রিপুরীরা কেউ বা বাঁশের বোঝা ট্রাক থেকে নামাচ্ছে,কেউ বা বাঁশ কাটছে, কেউ বা ঘর বাঁধছে। ক্যাম্প করা হচ্ছে দুটি। একটি বুদ্ধিজীবীদের জন্যে স্পেশাল ক্যাম্প। আরেকটি জেনারেল ক্যাম্প।জেনারেল ক্যাম্পটি স্পেশাল ক্যাম্পের চারগুণ বড়। স্পেশাল ক্যাম্প থেকে খুব বেশি দূরে নয়। আমাদের ক্যাম্পের সামনে বাস থামতেই বাবা চারিদিকে তাকিয়ে বললেন, এ কোথায় এনে ফেললো আমাদের? এপিডেমিক যদি একবার লাগে,তাহলে সবার জীবনের জন্যই যে হুমকি হয়ে দাঁড়াবে। বাবা ঠিকই বলেছিলেন । পরে দেখেছি জেনারেল ক্যাম্পে নানা ধরনের লোক ছিলেন যাঁদের পরিবেশ পরিচ্ছন্নতা সম্পর্কে বিন্দুমাত্র সচেতনতা ছিলো না।ফলে সেখানে অহরহ ডায়েরিয়াতে শিশু মৃত্যুর ঘটনা ঘটতো। বাস থেকে নেমেই সবাই যার যার কার্ড নিয়ে ঘর পছন্দ করতে লাগলেন। আমাদের দুটো কার্ড।একটা বাবার নামে আর আরেকটা আমার কর্তার নামে।আমরা তাই একটা লাইনের কর্নারে পাশাপাশি দুটো ঘর নিলাম। প্রতিটি ঘরে শোবার জন্যে দুটি বাঁশের মাচা। দুই মাচার মাঝখানে একটা ছোট মাচা উঁচু করে বাঁধা।অনেকটা ছোট টেবিলের মতো। জেনারেল ক্যাম্পে আমি কখনো পা দিইনি। কাজেই জানিনা তাদের ঘরগুলি কেমন?তবে শুনেছি নামেই শুধু জেনারেল আর স্পেশাল। দুটোর ব্যবস্থাই একরকমের। আমরা আমাদের দুই ঘরের মাঝখানে পার্টিশন না রেখে একপাশে খালি রেখে সেখানে একটা দরজা করে দিতে বললাম। আদিবাসী লোকগুলিকে কিছু টাকা দিয়ে বাইরে বসার জন্যে ঘরের লাগোয়া বারান্দার কোনায় একটি ছোট মাচাও করে নেয়া হল। ঘরগুলি লম্বালম্বি সারিতে তৈরি করা।প্রতি দুই সারির মাঝখানে চওড়া, খোলা জায়গা রয়েছে। এছাড়াও প্রতি দশটি পরিবারের জন্যে বড় একটা রান্নাঘর। তবে অনেকেই রান্নাঘরে রান্না না করে ঘরের সাথে লাগোয়া প্রশস্ত বারান্দাতেই মাটির চুলা বানিয়ে তাতেই রান্না করতেন। জলের জন্যে টিলা থেকে কিছুটা নিচেই ছিলো টিউবওয়েল। জল নেবার জন্যে সারাক্ষণ লম্বা লাইন দিতে হত সবাইকে। স্যানিটেশনও খারাপ ছিলো না। সবাই ঘরে ঢুকেই যার যার অস্থায়ী সংসার গোছাতে ব্যস্ত হয়ে পড়লো। না জানি কত দিন এখানে কাটাতে হবে। এতদিন কলেজ হোস্টেলে থেকেছি।হোস্টেলের ডাইনিং রুমে সবাই একসাথে খেয়েছি। যদিও শরণার্থীদের অনেকেই রান্নার কাজে হাত লাগাতেন।কিন্তু সে ছিলো একরকম।এখন এখানে নিজেদের বাজার থেকে শুরু করে রান্না করা,খাওয়া সবই যার যার । আমরা যখন সেখানে পৌঁছেছিলাম তখন বিকেল পেরিয়ে গেছে। মা সেদিন রান্নাঘরে গিয়ে খিচুড়ি বসিয়ে দিলেন। রাতে তাই খাওয়া হল । চারটি বাঁশের মাচায় আমাদের মোটামুটি সবার শোয়ার জায়গা হয়ে গেলো। বাড়ি লুটের পর থেকে দীর্ঘ কয়েক মাস মাটিতে, ত্রিপুরায় আসার পথে স্কুলঘরের মেঝেতে, খড়ের গাদায়, জমির আলে ঘুমিয়েছি।সে তুলনায় সেই বাঁশের মাচাই তখন আমার কাছে মায়ের কোল। পরদিন ঘুম থেকে উঠেই দেখি বারান্দায় অনেকেই রুটি বানাতে বসেছেন সকালের নাস্তার জন্যে।বেলুন,চাকি তো সেই মুহুর্তে কারুরই নেই।তাতে কি? স্টেনলেস স্টিলের থালার উল্টো দিককে চাকি বানিয়ে আর একটুকরো বাঁশকে বেলনা বানিয়ে দিব্যি সুন্দর আটার রুটি তৈরি করা হল। আমরা ক্যাম্পে যাবার কিছুদিন আগে মোহনপুর ক্যাম্প তখনও আগরতলার সরকারি ক্যাম্পে যখন স্থান করে নেয় নি ঠিক তখন প্রধানমন্ত্রী ইন্দিরা গান্ধী একদিন সকাল দশটায় আগরতলা বিমানবন্দরে নেমেই হঠাৎ সরাসরি কয়েকটা ক্যাম্প দেখার আগ্রহ জানালেন। রাজ্যপুলিশ প্রধানসহ নিরাপত্তা সংস্থা তাঁর এই ঝটিকা সফরের আগ্রহে হতবিহ্বল হয়ে পড়লেন।কারণ ক্যাম্পগুলি ছিলো আর্টিলারি রেঞ্জের আওতার মধ্যে। পাক বাহিনী তাঁকে ফাঁদে বা তাঁর ওপর যে মর্টারের গোলা পর্যন্ত নিক্ষেপ করতে পারে তা নিয়ে তাঁর বিন্দুমাত্র ভ্রুক্ষেপ ছিলো না। সবার প্রবল আপত্তি সত্বেও তিনি শরণার্থী ক্যাম্প পরিদর্শনে আসবেন বলে জানালেন। প্রধানমন্ত্রীর একান্ত আগ্রহে রাজ্য প্রশাসন তখন তাঁকে মোহনপুর শরণার্থী ক্যাম্প পরিদর্শনের সিদ্ধান্ত গ্রহন করলেন। ইন্দিরা গান্ধী মোহনপুর শরণার্থী ক্যাম্পের সুবিন্যস্ত আর পরিপাটি ব্যবস্থাপনা দেখে সন্তোষ প্রকাশ করেছিলেন। শুধু তাই নয় শরণার্থীদের অবস্থা নিজের চোখে দেখার জন্যে এরপরেও তিনি বেশ কয়েকবার আগরতলায় এসেছিলেন। ৯ই আগস্টের এক জনসভায় তিনি বলেছিলেন শরণার্থীরা আমাদের এখানে নিমন্ত্রণ খেতে আসেননি।তাঁরা আজ বিপন্ন ও আক্রান্ত। নয়াদিল্লীতে বসেই আমি সব খবর পাই। আমি এসেছি এই অসহায় ও অত্যাচারিত মানুষদের সহানুভূতি জানাতে। বিশ্বের কোন বৃহৎ রাস্ট্র আজ পর্যন্ত এত শরণার্থীদের দায় নেয় নি।ভারতেরও সেই ক্ষমতা নেই।কিন্তু তাই বলে ভারত তার মানবিক দায় থেকে বিচ্যুত হতে পারে না বা কারও ভয়েও সে ভীত হয়ে সেই দায়িত্ব পালনে বিরত হবে না। শরণার্থী ক্যাম্পে এসে শরণার্থীদের শুধু সাহস বা সহানুভূতি দেয়া নয়,ইন্দিরা গান্ধী তখন বিশ্বের বৃহৎ শক্তির প্রতি শরণার্থী সমস্যার ব্যাপকতা অনুধাবনের আহবানও জানিয়ে চলেছেন। মনে পড়লো শ্বশুর বাড়িতে যখন ছিলাম তখন রাজাকারদের ছোট ছোট বাচ্চাগুলি তাঁকে নিয়ে ছড়া কাটতো ইন্দিরা মাসি সর্বনাশি মাসির হাসি বিষের বাঁশি। শরণার্থীদের সমস্যা সমাধানের জন্যে ভারত তার নিজস্ব কোষাগার থেকে উল্লেখযোগ্য পরিমাণ অর্থ ব্যয় করেছিলো যেজন্যে ভারতের জনগণকে ১৯৭১-৭২ সালে করও দিতে হয়েছিলো। একদিকে ভারত নিজে যেমন সাহায্য করছিলো অন্যদিকে আবার শরণার্থীদের জন্যে আন্তর্জাতিক সাহায্যও এসেছিলো । শুধু জুন ৭১ পর্যন্ত জাতিসংঘ আর অন্যান্য উৎস থেকে প্রাপ্ত ও প্রতিশ্রুত সাহায্যের পরিমাণ ছিলো ২৬ কোটি ৩০ লক্ষ মার্কিন ডলার। জাতিসংঘের ইতিহাসে যা ছিলো আকাশ পথে সবচেয়ে বৃহৎ সাহায্য। ক্যাম্পে তখন আমাদের বেশ কিছুদিন কেটে গেছে তারপরও আমার কর্তা আসাম থেকে কেন যে ফিরে আসছেনা এটা নিয়ে আমি খুব চিন্তায় পড়ে গেলাম।এতদিন তো তার সেখানে থাকার কথা নয়।শরীর টরীর খারাপ করলো না তো? ছোটবেলা থেকে শুনেছি আসামে ডেঙ্গু মশার উৎপাত। মনে সারাক্ষণ একটা দুশ্চিন্তা নিয়েই দিন কাটাই। হোস্টেল থেকে ক্যাম্পে আসার পর দিন থেকেই শরণার্থীদের জন্যে রেশন দেয়া শুরু হয়েছিল। সকাল দশটা কি এগারোটার সময়ে সবাই লাইন দিয়ে দাঁড়াতো রেশনের জন্যে। কে নেই সেই লাইনে? অধ্যাপক,প্রকৌশলী, ব্যাংকার,উচ্চপদস্থ সরকারি কর্মকর্তা, শিক্ষক,সবাই এক কাতারে সামিল ক্ষুন্নিবৃত্তির প্রয়োজনে। রেশনে প্রথমে চাল,ডাল,তেল,নুন,পেঁয়াজ, রসুন,মশলাপাতি দেয়া হত। পরে ভোগ্যপণ্যের সংকট দেখা দেয়াতে ক্যাশ টাকা, কেরোসিন আর চাল দেয়া হত। এত শরণার্থীর চাপে জিনিসপত্রের দাম সেই প্রত্যন্ত অঞ্চলেও বাড়তে শুরু করলো। ডিমের হালি ছিলো প্রথম দিকে তিন টাকা।সেই সংকটে তা বেড়ে হয়ে গেলো বারো টাকা। মাছ পাওয়াই যেতো না। কারণ ত্রিপুরার পাহাড়ি টিলা থেকে জন্ম নেয়া জলধারাগুলিই বাংলাদেশে নেমে নদী হয়ে বয়ে চলেছে। এজন্যে বাংলাদেশের সীমান্ত থেকে আগরতলায় মাছ আনা হত বিক্রির জন্যে।যুদ্ধের কারণে সেই মাছ আসাও সম্পুর্ণরুপে বন্ধ হয়ে গিয়েছিলো। তবে আমরা শহর থেকে দূরে প্রত্যন্ত এক পাহাড়ি জায়গায় থাকতাম বলে সেখানকার আদিবাসীদের ফলানো সবজী বা ফলমূল মোটামুটি পেয়ে যেতাম। দুপুরে খেতাম ভাত,ডাল আর কোন একটা সবজী। রাতে রুটি আর ছোলার ডাল। রেডক্রস আর অক্সফাম দিতো বাচ্চাদের জন্যে গুঁড়ো দুধ।সেই দুধ ক্যাম্পের ভলান্টিয়াররা হাত দিয়ে জলে গুলে জ্বাল দিয়ে তরল করে তারপর দিতো। কার্ড অনুযায়ী আমার দুই বাচ্চার জন্যে দু মগ দুধ পেলেও আমি সেই দুধ তাদের খাওয়াতে ভরসা পেতাম না। মেয়ের দুধ তো আগেই বন্ধ হয়ে গেছে। ছেলেকে সাবুদানা জ্বাল দিয়ে তার সাথে সামান্য আমুল গুঁড়ো দুধ মিশিয়ে খাওয়াতাম। অক্সফামের সেই তরল দুধ হাতে নিয়ে আমার চাঁদকপালির দুধের কথা মনে পড়তো।মনে পড়তো মাটির মটকায় তার দুধের দই মন্থন করে মাখন তুলে নিয়ে রান্নাঘরের নালায় ঘোল ঢেলে দেয়ার কথা।অথচ সময়ের দুর্বিপাকে পড়ে ছেলেমেয়ের জন্যে কিনা তখন একফোঁটা দুধজোগাড় করতে পারছি না। জীবন কখন কাকে যে কি অবস্থায় ফেলে তা বোঝা ভার। সকাল আর রাতে রুটি বানাবার ভার ছিলো আমার আর আমার বোন কৃষ্ণার ওপরে। আমি সেই দুধ দিয়েই রুটির আটা মাখতাম। রুটি বানাবার কথায় একটি মজার ঘটনার কথা মনে আছে।এক বিকেলে আমি রুটি বানাচ্ছি উল্টো দিকের ঘর থেকে বড়দির বান্ধবীর বড় ভাই আমার রুটি বানানো দেখে তার দিদিকে নাকি বলেছিলো ইরাদি(আমার ডাক নাম) কি যে তাড়াতাড়ি রুটি বানায় হাতই দেখা যায় না। শরণার্থীদের রিলিফের মধ্যে একবার আমাদের দেয়া হয়েছিলো টিনজাত মাছ,নরওয়ের শুঁটকি, কম্বল,রান্নার বাসানকোসন,ওষুধ, কাপড়চোপড় ইত্যাদি। টিনজাত মাছ আমরা এর আগে খাইনি।ক্যাম্পেই প্রথম খেয়েছি।তবে চট্টগ্রামের মানুষ বলে শুঁটকি খাবার অভ্যাস তো ছিলোই। কিন্তু নরওয়ের সেই শুঁটকির কথা কখনও ভুলবো না। তাদের পাঠানো সেই শুঁটকি একরাত কেন তিন রাত ভিজিয়ে রান্না করার পরেও কিছুতেই আর শুঁটকি নরম হয় না।ঠিক যেন কাঠের টুকরো। সবাই তা ফেলে দিয়েছিলো।না জানি নরওয়ের মানুষ কিভাবে তা রান্না করে খায়। আরেকরকম শুঁটকির সাথে পরিচয় হয়েছিলো।তার নাম সিদল।সেই শুঁটকি সিলেটে খাওয়া হলেও আমি প্রথম দেখেছি ক্যাম্পে।চট্টগ্রামে সিদল শুঁটকি খাওয়ার প্রচলন নেই।আমি কাউকে খেতে দেখিনি।সেই শুঁটকিও আমি মুখে তুলতে পারিনি।আজও পারি না। শরণার্থীদের জন্যে প্রচুর বিদেশি সাহায্য আসতো বটে তবে সেই সাহায্য কখনোই সঠিকভাবে বিলিবন্টন হত না। এই ভার যাঁদের ওপরে ছিলো তাঁদের মধ্যে ভারত ও বাংলাদেশ উভয় দেশের কিছু মানুষ ছিলো।গুটিকয় ভাগ্যবান ছাড়া বাদবাকি ভালো ভালো সব জিনিস তাঁরা নিজেদের জিম্মায় নিয়ে যেতেন। এমন কি শরণার্থীদের জন্যে দেয়া এসব জিনিস নিয়ে অনেকে রীতিমতো ধনী হয়ে গিয়েছিলেন। বিবেকহীন কিছু মানুষ সর্বযুগে সর্বসময়েই থাকে। নীতিবিবর্জিত কাজ করা তাদের জন্যে কোন ব্যাপারই নয়। আর্তের আকুতি তাদের কানে কখনোই পৌঁছায় না। এমন কি মানবতার পেশায় থেকেও অনেকের মধ্যেই মানবতার অভাব থাকে। মনে আছে ক্যাম্পের বাচ্চাদের ট্রিপল এন্টিজেন দেয়া হচ্ছিলো।আমার ছেলের নামও নিয়ে গেলো। ইঞ্জেকশন দেয়া হত ক্যাম্প থেকে দূরে কোন এক স্বাস্থ্য কেন্দ্রে। অনেকটা পথ হেঁটে যেতে হত। ডাক্তার ছিলেন একজন ভদ্রমহিলা। তিনি আমার বাচ্চাকে ইঞ্জেকশন দিতে দিতে বললেন, আপনারা এসেছেন বলে আমরা ঠিকমতো খেতে পাই না। ঠাট্টা করে বললেও সেদিন তাঁর কথায় খুব কষ্ট পেয়েছিলাম।আমাদের চরম দুঃসময়ে মানব সেবা যাঁদের ব্রত সেই পেশার একজনের মুখ থেকে এমন অমানবিক কথা আমি আশা করিনি। কষ্ট পেলেও নীরবেই আমাকে সে কথা হজম করতে হয়েছিলো। তবে ভারতের সুশীল সমাজ যেখানে একান্তই মানবিক ছিলেন সেখানে দু একজন ব্যতিক্রম থাকতেই পারেন ভেবে নিজেই মনকে প্রবোধ দিয়েছিলাম। আমার শাড়ি সবই লুট হয়ে গিয়েছিলো।পরণের শাড়ি দুটির অবস্থাও তখন শোচনীয়। এর মধ্যেই একদিন শুনি ক্যাম্পে শাড়ি দেয়া হবে। শাড়ির জন্যে সেদিন লাইন দিয়ে দাঁড়িয়েছে সব ভদ্রমহিলা। আমার মধ্যে তখন যে কি অনুভূতি কাজ করছিলো তা আজ আর কিছুতেই বোঝাতে পারবো না। মনে হচ্ছিলো ছোট বেলায় আমাদের কাজের দিদি স্বর্ণদির কন্ট্রোলের শাড়ির জন্যে লাইন দিয়ে দাঁড়িয়ে থাকার দৃশ্য। মাকে এনে সে তার সেই শাড়ি দেখাতো। অনেকক্ষণ দাঁড়িয়ে থাকার পরে যে শাড়ি আমার হাতে এলো সেই শাড়ি হাতে নিয়ে দেখি জলগামছার মতো একখানা শাড়ি। স্বর্ণদির সেই কন্ট্রোলের শাড়িও বুঝি এর চেয়ে ভালো ছিলো। তারপরও আমি সেই শাড়ি মাথায় তুলে নিয়েছিলাম। কেন জানি বারবার মনে পড়ছিলো সেই গানটার কথা। মায়ের দেয়া মোটা কাপড় মাথায় তুলে নে না ভাই দীন দুঃখিনী মা যে তোদের এর বেশি আর সাধ্য নাই। ক্যাম্পে যাওয়ার প্রায় বিশ দিন পরে এক সকালে আমার কর্তা যখন এসে হাজির হল তখন তার দিকে তাকিয়ে আমি চমকে উঠলাম। দীর্ঘ পার্বত্য পথ পেরিয়ে শুধুমাত্র চিঁড়ে খেয়েও যার স্বাস্থ্য ভেঙে পড়েনি তাকে চেনাই যাচ্ছে না। চোখ,মুখ বসে গেছে,শরীর শুকিয়ে হাড্ডিসার। জিজ্ঞেস করে জানলাম গৌহাটিতে গিয়েই নাকি তার টাইফয়েড হয়েছিলো। চলবে।
