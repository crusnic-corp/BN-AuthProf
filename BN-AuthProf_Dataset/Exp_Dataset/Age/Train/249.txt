"বাজান, পিরথিবি বুড়া হয় না?" নৌকার পাটাতনে বসে জিজ্ঞেস করল সাত বছরের ছেলেটি। "হয় তো রে বাজান। সবাই বুড়া হয়। তয় সবাইর বুড়া হওনডা একরকম না," দাড় বাইতে বাইতে মাঝবয়েসী হাশেম মাঝি উত্তর দেন। শান্ত নদীতে বয়ে চলা নৌকাটিতে শুধু তিনি আর তার ছেলে বসে আছেন। "তাইলে কেমুন বাজান?" "মানুষ বুড়া হইলে যেমুন চামড়ায় ভাজ পইড়া যায়, চোউখের জতি কইম্মা যায়, তেমুন পিরথিবি বুড়া হইলে হ্যারও আমাগোরে দুই হাত ভইরা দেওনের ক্ষমতা কইমা যায়। তয় এইডা বাইরে থেইকা দেহন যায় না। মাইনষের বড় অসুখ হইলে যেমুন ভিতরডা পইচা যায় কিন্তুক বাইরে দিয়া বুঝোন যায় না তেমুন আরকি," এই অবধি বলে হাশেম মাঝি কেমন উদাস হয়ে যান। তার ছেলেবেলার কথা মনে পড়ে। এখনকার বাচ্চারা যেমন বইতে পড়ে "গোলা ভরা ধান আর গোয়াল ভরা গরু" ঠিক সেসবই তিনি দেখেছেন। কিন্তু কোথায় হারিয়ে গেল সেই সোনালি ধানের গোলা আর লাল বাছুরের গোয়াল? কোথায় হারিয়ে গেল সেই নবান্নের আয়োজন, হাড় কাপানো শীতে খেজুরের রসের "শিন্নি" বা ধোঁয়া ওঠা গরম ভাপা পিঠা কিংবা আষাঢ়ের প্রথম বর্ষণে দলবেধে মাছ ধরা উৎসব? নদীমাতৃক দেশটির হাজারো মানুষের দীর্ঘদিনের যাপিত সেই উৎসবগুলো যেন গভীর কোনো ক্ষোভে ঠাঁই নিয়েছে রূপকথার গল্পে। "বাজান, পিরথিবি কি তাইলে বুড়া হইয়া গেছে?" ছেলের কথায় ভাবনার জগৎ থেকে বাস্তবে ফেরেন তিনি। আসলেই তো, পৃথিবী কি বুড়ো হয়ে গিয়েছে? তার সোনালী যৌবন কি তবে শেষ? তিনি করুণ চোখে ছেলের দিকে তাকিয়ে থাকেন। এই প্রশ্নের উত্তর যে তার জানা নেই। নৌকা চলতে থাকে, নদীর স্রোত বয়ে যেতে থাকে আর সেই সাথে একটু একটু করে বুড়ো হতে থাকে পৃথিবী! **************** বুড়ো পৃথিবী বিনিয়ামীন পিয়াস
ফেসবুকে ব্যবহারের ক্ষেত্রেও আপনাকে ছ্যাচরামি এবং ভদ্রতা বুঝতে হবে। "কেউ আমাকে এই বইটা/শাড়িটা/এক্স, ওয়াই, জেডটা কিনে দিবেন প্লিজ। আমার পড়ার/পরার খুব শখ। আমার শুভাকাঙ্ক্ষীরা কিনে দেন না প্লিইইজ," এই ধরণের পোস্ট কোনো গ্রুপে দেয়া আর রাস্তায় থালা নিয়ে ভিক্ষা করার মধ্যে কোনো পার্থক্য নেই। ভিক্ষুক অফলাইনে ভিক্ষা করে, মাঝেমধ্যে সুর দিয়ে গান গায় আর এরা অনলাইনে ছ্যাচরামি করে। হ্যাঁ, মাঝেমধ্যে মজা করে টাইমলাইনে পোস্ট দেয়া এক জিনিস। কিন্তু দিনে তিনবার করে বা প্রতি সপ্তাহে এইসব পোস্ট দেয়া সিরিয়াস লেভেলের ছ্যাবলামি। গিভ অ্যাওয়ে, প্রতিযোগিতায় অংশ নেয়াটা ভিন্ন ব্যাপার। গিফট পাওয়াও অবশ্যই আনন্দের ব্যাপার। কিন্তু কারো থেকে গিফট চেয়ে নেয়াটা (ক্লোজ কেউ ব্যতীত) পিওর ছ্যাচরামি। নিজের পার্সোনালিটি ধরে রাখতে চাইলে এসব থেকে বিরত থাকুন।
নহলীতে চলমান ১০০ শব্দে গল্প লেখা প্রতিযোগিতার তৃতীয় সপ্তাহের শেষ দিন আজ। প্রতিযোগিতায় জমা পড়া গল্পগুলোর মধ্যে অনেক গল্পই বাদ পড়ে যাচ্ছে স্রেফ এই ফরম্যাটটা বুঝতে না পারার কারণে। ছোটগল্প আর অণুগল্পের মধ্যে বেশ বড় একটা পার্থক্য রয়েছে। এখানে অযথা কাব্যিকতা করার বা নিজের জ্ঞান প্রদর্শন করার সুযোগ নেই। অণুগল্পের ক্ষেত্রে ঠিক যতটুকু না বললেই নয় ততটুকুই থাকতে হয় গল্পে। তার বেশি বা কম হলে গল্পের গ্রহণযোগ্যতাটা কমে যায়। যেহেতু এটাও এক ধরণের গল্প, তাই এখানেও চমৎকার একটা শুরু, ঝরঝরে মধ্যভাগ এবং দুর্দান্ত একটা সমাপ্তি থাকা বাঞ্ছনীয়। অনেকেই ঠিক এখানটাতেই ভুল করে থাকেন। একটা উদাহরণ দেই, বিখ্যাত লেখক আর্নেস্ট হেমিংওয়ের লেখা ছয় শব্দের অণুগল্প, "For sale: baby shoes, never worn." এই গল্পটিই লক্ষ করুন। প্রথম দুইটি শব্দ দিয়ে পাঠকের মনোযোগ আকর্ষণ করা হচ্ছে। কী বিক্রি করা হবে? এটাই চমৎকার একটা শুরু। প্রথম অংশে আপনি যে কৌতুহল সৃষ্টি করবেন, সেটার বর্ণনা থাকতে হবে মধ্যভাগে। "baby shoes" পড়ে পাঠক ভাববেন, আচ্ছা বাচ্চাদের জুতো। এরপরের অংশটাই আপনার গল্পটা সাধারণ হবে নাকি অসাধারণ সেটা নির্ধারণ করে দিবে। অর্থাৎ, শেষটা এমন হবে যে পাঠক একটা ধাক্কা খাবে, যা সে ভাবতেও পারেনি তাই দেখাতে হবে। টুইস্ট থাকাটা যে বাধ্যতামূলক তা নয়, তবে দারুণ একটা টুইস্ট দিতে পারলে পাঠকের মনে গল্পটা দীর্ঘস্থায়ী আঁচড় কাটতে সক্ষম হবে। এই গল্পটায়, "For sale: baby shoes" এটুকু খুবই সাধারণ কথা। কিন্তু শেষ দুটো শব্দ "never worn" এই গল্পটিকে অসাধারণ করে তুলেছে। একই সাথে মাত্র ছয় শব্দেও একটা অর্থবহ গল্প তুলে ধরেছে। একশো শব্দে গল্প লেখার ক্ষেত্রেও আপনি একই টেকনিক অনুসরণ করতে পারেন। প্রথম শব্দ বা বাক্য দিয়ে পাঠককে গল্পটার প্রতি আকৃষ্ট করতে হবে। বর্ণনা অংশটা হবে মেদহীন, যা পাঠকের কৌতুহল আরো বাড়িয়ে দিবে। আর শেষটা হতে হবে পারফেক্ট, যা পড়ার পরেও পাঠকের ঘোর কাটবে না। একটা পারফেক্ট একশো শব্দের গল্প ঠিক কেমন হওয়া উচিত এটা জানতে চাইলে বদরুল মিল্লাত স্যারের দেয়া স্যাম্পল গল্পগুলো পড়ে দেখতে পারেন। আসলে যারা প্রতিযোগিতায় অংশ নিচ্ছেন তাদেরই সবারই সেই স্যাম্পল গল্পগুলো পড়ে দেখা উচিত। এছাড়াও এ বছরে প্রকাশিত "শতশব্দের অনুরণন" বইয়ের বারোটি গল্প বই প্রকাশের সময় গ্রুপে দেয়া হয়েছিল। আগ্রহী এবং শিখতে ইচ্ছুক পাঠক/লেখকগণ চাইলে সেই গল্পগুলোও পড়ে দেখতে পারেন। আর আপনার কাছে যদি "শব্দ শতক গল্প কতক" বা "শতশব্দের অনুরণন" বইদুটি থাকে তাহলে তো আর কথাই নেই! আপনি ইতোমধ্যেই জাদুর বাক্স নিয়ে বসে আছেন এবার জাদুর বাক্স ঘসে সোনা বের করবেন নাকি হীরা বের করবেন সেটা আপনার উপর নির্ভর করছে! প্রতিযোগিতার শেষ সপ্তাহের প্রারম্ভে সবার জন্য শুভেচ্ছা রইল। আশা করি দারুণ সব গল্প লিখে নির্বাচকদের ঘুম হারাম করে দিবেন! 😄 নহলী (Noholi)
বলের গুতা খাওয়ার পর থেকে নাইম শেখ আন্ধা হইয়া গেছিল। এহন আউট হইয়া বাঁচল।আজকের ম্যাচ জেতা মনে হচ্ছে খুব কঠিন হয়ে যাবে আমাদের জন্য 😶
অস্ট্রেলিয়া নতুন কী কী শর্ত দিতে পারে দেখি- ১. বাংলাদেশ দল একটার বেশি ম্যাচ জিততে পারবে না। ২. বাংলাদেশ দল একজনের বেশি স্পিনার খেলাতে পারবে না। ৩. বাংলাদেশ দল স্পিনারদের দিয়ে বোলিং শুরু করাতে পারবে না। ৪. হিট উইকেট, ওয়াইড হতো এমন বল খেলে আউট হলে আউট দেয়া যাবে না। ৫. অজি ব্যাটসম্যানদের ইচ্ছেমতো চ্যাগানোর সুযোগ দিতে হবে। স্ট্যাম্পিং করা যাবে না। ৬. কোনো বোলার একটার বেশি উইকেট নিতে পারবে না। ৭. বাংলাদেশের কোনো ব্যাটসম্যান ২০টার বেশি বল খেলতে পারবে না। ৮. বাংলাদেশের কোনো প্লেয়ার ছয় মেরে গ্যালারিতে বল নিলে তাকে আউট দিতে হবে এবং ৬ রান মাইনাস করতে হবে। ৯. ম্যাচের সিচুয়েশন অনুযায়ী অস্ট্রেলিয়াকে যেকোনো নিয়ম বানানোর ক্ষমতা দিতে হবে। ১০. এইসব কন্ডিশন মানার পরও যদি বাংলাদেশ ম্যাচ জিতে যায় তাহলে পরের ম্যাচগুলা অস্ট্রেলিয়ায় গিয়ে খেলতে হবে। অথবা অস্ট্রেলিয়াকে জয়ী ঘোষণা করতে হবে। ১১. বেশি তেড়িবেড়ি করলে বাংলাদেশকে ক্রিকেট থেকেই ব্যান করে দিতে হবে 😡
কেড়ে নেয়া সোনা ছিনিয়ে এনে এখন ধরে রাখার লড়াই ব্রাজিলের 😂🤭
খুব তো ভাব দেখাইছিলা মিয়ারা। একটা তো হারাইলাম। অন্তত হোয়াইট ওয়াশ তো এড়াইছি। 🤭 জিত্তা গেছিইইইইইই ✌️✌️✌️✌️
১৫০ রান হইলে খাইয়া দেওয়া যাইতো। যাইহোক, খেলা জমছে ভালোই। তবে রান কম হওয়ায় অস্ট্রেলিয়ার উপর প্রেশার নাই। জিততে হলে ওদেরকে ফোর্স করে ভুল করাতে হবে বা খুবই ভালো বল করতে হবে।
বাংলাদেশের ব্যাটিং দেইখা মনে হয় যেন অস্ট্রেলিয়ার সাথে খেলতেছে 🥴 ওহ স্যরি, অস্ট্রেলিয়ার সাথেই তো খেলতেছে 🤭
বাহিরে শ্রাবণের ধারা অশান্তভাবে ঝরিতেছে। অজপারাগাঁয়ের টিনের চালে বৃষ্টির শব্দ যে একটা ছন্দের সৃষ্টি করেনি তা বলা যাইবে না, তবে দুইদিন ধরিয়া বিদ্যুৎ নামক আকাঙ্ক্ষিত বস্তুটির অনুপস্থিতিতে তাহা উপভোগ করিতে পারি নাই। এ বেলায় তাই কেরোসিনের কুপি জ্বালাইয়া রবি ঠাকুরের নৌকাডুবি বই খানাকে সঙ্গী বানাইয়া নিলাম। বাহিরে উন্মত্ত বরষাধারা আর হস্তে রবি বাবুর বিখ্যাত সৃষ্টি, আমার বহুদিনের তৃষিত হৃদয়ে যেন জলের সঞ্চার করিল। হৃদয়ের অলি-গলি ঘুপচি হইতে এখন কেবলই প্রেমের অমিয় ধারা বয়ে চলিতেছে। এত প্রেম এতকাল কোথায় লুকাইয়া ছিল তাহা ভাবিয়া পাইতেছি না! যাহা হউক, অশান্ত শ্রাবণ ধারা শীঘ্রই থামিবে বলিয়া মনে হইতেছে না। এ বেলায় আর বিদ্যুৎ আসিবার লক্ষণও দেখিতেছি না। আপাতত নৌকাডুবিতেই নিজেকে নিমগ্ন করিতে চলিলাম।
ঘুরছে নাকি চন্দ্র-তারা, ঘুরছে নাকি ধরা সবাই যদি ঘুরছে তবে ঘুরাচ্ছেটা কারা? [রিপোস্ট]
ঘোষণাটা গতকালই এসেছিল। কিন্তু ফলাফল দেখে অনেক বেশি আপসেট ছিলাম। এই প্রতিযোগিতায় অনেক এফোর্ট দিয়েছিলাম, টপ থ্রি তে না থাকায় স্বাভাবিকভাবেই খুব খারাপ লাগে। যাইহোক, আশা করি পরবর্তীতে হয়তো আরো ভালো অবস্থানে যেতে পারব। যারা বিজয়ী হয়েছে তাদের জন্য শুভ কামনা। পাঠকের রাজ্য গ্রুপ সংশ্লিষ্ট সবাইকে ধন্যবাদ। 😊
নহলী তে চলছে ১০০ শব্দে গল্প লেখা প্রতিযোগিতা। মাসব্যাপী এই প্রতিযোগিতায় প্রাপ্ত সেরা গল্পগুলো ছাপা হবে বইয়ের পাতায়। নবীন লেখকদের লেখালেখি প্রতিভা প্রদর্শনের এটিই দারুণ সুযোগ। মানসম্মত গল্প লিখে বইয়ের পাতায় নিজের নাম দেখতে চাইলে আপনার লেখা ১০০ শব্দের গল্পটি পোস্ট করুন নহলী গ্রুপে। যেকোনো জিজ্ঞাসায় আমাকে নক দিতে পারবেন। 😊
কতটা গহীনে, নেমেছি দুজনে জানা নেই তা কারো বন্ধুর পথ, কত দ্বৈরথ বাকি রয়ে গেছে আরো। তবু জানি আমি, পাশে রবে তুমি শেষ হবে যবে পথ প্রথম যখন, ছুঁয়েছিলে মন নিয়েছ নীরব শপথ। #কাব্যেরাঙাএকুশ
ব্রাজিল কবে থেকে এত বাজে খেলতে শুরু করছে? এই খেলা দেখার জন্য আমি ঘুম থেকে উঠছি! 😑
শীঘ্রই আসছে 😍😍 গোপন কথা বলি একটা, বই এখনো পাবলিশ না হলেও আমি কিন্তু এআরসি কপি পেয়ে গেছি। 😇
কিছুকিছু মুহূর্ত আছে যখন মানুষের অস্থির লাগে। সবকিছুই কেমন বিস্বাদ, অর্থহীন মনে হয়। চারপাশে সবকিছু থাকা সত্ত্বেও নিজেকে খালি খালি লাগে। সহস্র কোটি মানুষের মাঝেও একাকী মনে হয়৷ ঠিক সেই মুহূর্তে যে ওই মানুষটার একাকীত্ব দূর করতে পারে, সঙ্গ দিতে পারে, কথা-স্পর্শ ব্যতিরেকেও শুধুমাত্র তার উপস্থিতির মাধ্যমে মন ভালো করে দিতে পারে সে-ই আসলে তার প্রিয়জন।
প্রতিযোগিতার নামে প্রতারণা "সবার পাঠশালা" নামক একটা গ্রুপে কয়েকমাস আগে একটা বুক রিভিউ প্রতিযোগিতার আয়োজন করা হয়। "অরুণ কুমার বিশ্বাস বুক রিভিউ প্রতিযোগিতা", যেখানে প্রথম পুরষ্কার ছিল ১০০০০ টাকা মূল্যের Samsung Galaxy A01 মোবাইল এবং বই। প্রতিযোগিতাটিতে আমি অংশ নেই এবং যথাসময়ে সেটি শেষ হয়। ফলাফল দিলে দেখা যায় আমার রিভিউটি প্রথম হয়েছে। এই পর্যন্ত সব ঠিকই ছিল, এরপর শুরু হয় আসল খেলা। ঈদের আগে প্রতিযোগিতার ফলাফল দেয়া হলেও, পুরষ্কার দিতে ঈদ পার হয়ে যাবে এমনটা আগেই ধারণা করেছিলাম। আয়োজক কর্তৃপক্ষ জুনের ১-২ তারিখে তাদের হাতে পুরষ্কার বুঝে পায়। এরপর প্রায় এক সপ্তাহ পার হলেও পুরষ্কার পাঠানো হয়নি দেখে আমি আয়োজক কর্তৃপক্ষের একজন "গোপাল রায়" কে কল দেই। তিনি বিগলিত ভাবে বলেন, "আজই আপনাকে কল দিতাম। আপনাদের পুরষ্কার আজ কালের মধ্যেই পাঠিয়ে দেবো।" এরপর পেরিয়ে যায় আরো এক সপ্তাহ। পুরষ্কার পাঠানোর কোনো খবর নেই। আবার কল দেই, আবার সেই একই কথা। আবার সময় পেরিয়ে যায়। এরমধ্যে আরো একজন বিজয়ী কল দিলে তাকেও একই কথা বলা হয়। এমন করে ঘুরাতে ঘুরাতে অবশেষে তারা ৩০ জুন পুরষ্কার কুরিয়ার করে। এটার ব্যাখ্যা হিসেবে তিনি করোনাকে দায় দিয়েছেন। যদিও জুন মাসে মোটামুটি সবকিছুই স্বাভাবিক ছিল, এবং কুরিয়ার করে দিতে সর্বোচ্চ ২-৩ ঘণ্টা ব্যয় হতো। তাদের অন্যান্য সব কাজ চললেও, করোনার কারণে পুরষ্কার কুরিয়ার করাটাই আটকে ছিল। যাইহোক, করোনার অজুহাতও নাহয় মেনে নিলাম। জুলাইয়ের ২ তারিখ আমি পুরষ্কার হাতে পাই। কুরিয়ারে গিয়ে দেখি কোনো বই নেই, শুধু মোবাইল পাঠিয়েছে। তাও কুরিয়ার চার্জ বাকি। গোপাল রায়কে কল দিলে তিনি বলেন, কুরিয়ার চার্জ পরে আমাকে বিকাশে দিয়ে দিবেন, আর বইও নাকি পরে পাঠাবেন। এখনও দুইটার অপেক্ষায় আছি। দেখি কবে পাই বা আদৌ পাই কিনা! মোবাইল নিয়ে বাসায় এসে আমি চূড়ান্ত পর্যায়ের হতাশ হই! কারণ আমাকে দেয়ার কথা ছিল ১০০০০ টাকা সমমূল্যের Samsung Galaxy A01 মোবাইল তা না দিয়ে দেয়া হয়েছে স্যামসাংয়ের সবচেয়ে বাজে কোয়ালিটির Samsung Galaxy M01 core (1+16) যেটির সর্বোচ্চ মার্কেট প্রাইস ৬০০০ টাকা! গোপাল রায়কে এ বিষয়ে জানিয়ে আমি বলি, এই পুরষ্কার আমার দরকার নেই, ফেরত পাঠিয়ে দেবো। তিনি আমাকে অপেক্ষা করতে বলেন। এরপর ওইদিনই আমার টাইমলাইনে তাদের নাম প্রকাশ না করে একটা পোস্ট দেই। এরপর দিন যখন তাকে নক দেই, তিনি সরাসরি আমাকে মিথ্যুক বলেন। তাকে বারবার জিজ্ঞেস করার পরও কেন মিথ্যুক বলেছেন তার সদুত্তর দিতে পারেননি। বরং কথা ঘুরিয়ে পেচিয়ে অন্যদিকে নিয়ে যান। এরপর বলেন, ৪ জুলাইয়ের মধ্যে তারা একটা সমাধান জানাবেন। ৪ তারিখ সারাদিনে তার আর কোনো খবর পাওয়া যায় না। ৫ তারিখ সকালে কল দিলে বলেন, "এই তো মেসেজ লিখে ফেলেছি। এখনই আপনাকে সেন্ড করব।" এরপর ৫ তারিখও চলে যায়। ৬ তারিখ, অর্থাৎ আজ দুপুরে তিনি তাদের সিদ্ধান্ত লিখে বিশাল এক মেসেজ দেন। যার প্রায় পুরোটাই হাস্যকর! তাদের দাবি অনুযায়ী তারা যখন পুরষ্কার গ্রহণ করেন তখন Samsung Galaxy M01 core এর প্রাইস নাকি ৯৫০০+ ছিল। অথচ এই ফোনের প্রাইস গত ৬ মাসে অন্তত কখনোই এই দামের আশেপাশেও ছিল না। আমার জানামতে, গত অক্টোবর থেকেই এই মডেলটিতে অফার প্রাইসে ৬০০০ বা সর্বোচ্চ ৭০০০ টাকায় পাওয়া যাচ্ছে। ১০০০০ তো অনেক দূরের কথা। অনেকেই বলতে পারেন পুরষ্কার তো যা দিছে, সেটাই মেনে নেন। না ব্যাপারটা মেনে নেয়ার না। আপনি যে জিনিসটা দেয়ার প্রতিশ্রুতি দিয়েছেন সেটা কেন দিবেন না? যদি আপনি এই মডেল বা এই প্রাইসের ফোন নাই দিতে পারেন তাহলে মডেল বা প্রাইস উল্লেখ না করলেই হতো। যখন স্পেসিফিক মডেল বা প্রাইস বলবেন তখন সেটা পাঠানোই তো আপনাদের দায়িত্ব। অথচ তারা সেটা তো করেইনি, উলটো অভিযোগ দেয়ার পর আমাকেই মিথ্যুক বলেছে। যেখানে তাদের প্রতিনিধি গোপাল রায় অনবরত মিথ্যে বলে গেছে! তাদের ঔদ্ধত্য এতটাই যে এত কিছুর পরও ন্যুনতম স্যরি শব্দটাও বলেনি। বরং নিজেদেরকে এখনও সকল দোষের ঊর্ধ্বে রাখছে। ভবিষ্যতে এ ধরণের প্রতারণামূলক প্রতিযোগিতা থেকে সবাই সাবধান থাকবেন। এই ধরণের প্রতিযোগিতায় বিজয়ী হয়ে সম্মানের বদলে অপমানিত হতে হয়। 
ইনফিরিওরিটি কমপ্লেক্স - মালিহা তাবাসসুম বইটা পড়ে শেষ করলাম। স্টোরিটা ভালো। লেখিকা অনেক রিসার্চ করেছে এটা বোঝা গেছে। গল্পটাও ইউনিক ছিল। অনেক অনেক ইনফরমেশন আছে বইতে। যদি শুধুমাত্র স্টোরির দিক থেকে চিন্তা করি তাহলে বেশ ভালো বই বলা যায়। তবে আগেই যেটা বলেছিলাম যে প্রচুর অপ্রচলিত, অপ্রয়োজনীয় খটমটে শব্দের ব্যবহার রয়েছে। যেটা স্টোরি টেলিংকে সহজবোধ্য করেনি। সংলাপ রচনায় ব্যর্থতা পরিলক্ষিত হয়েছে পুরো বই জুড়েই। জায়গায় জায়গায় বিভিন্ন কোরিয়ান আর মাঝেমাঝে বলিউড মুভির উদাহরণ দেয়াটা লজিক্যাল মনে হয়নি। বিশেষ করে উচ্চপদস্থ কোনো ইনভেস্টিগেটিং অফিসারের মুখে তো মোটেও মানানসই লাগেনি। পুলিশ হেডকোয়ার্টার্সের যে দৃশ্যগুলো এসেছে এখানকার সংলাপ রচনা ছিল মোটামুটি হাস্যকর মানের। গল্পের প্রোট্যাগনিস্ট বাদে বাকি যেসব অফিসাররা ছিল তাদের মাথায় গোবর ভর্তি। আল্লাহ জানে তারা কেমনে পুলিশ হইছে! তাও আবার অতবড় অফিসার! থ্রিলার উপন্যাসে গল্পের প্রয়োজনে প্রেম ট্রেম আসে মাঝেমধ্যে। কিন্তু লেখিকা দ্বিতীয় অধ্যায় থেকেই আমাদের প্রোট্যাগনিস্টকে মোটামুটি জোর করে হলেও প্রেমে ফেলে দিয়েছেন, যার সাথে উপন্যাসের কোনো সম্পর্কেই নেই বলা চলে। রিসার্চ করা আর সেইসব তথ্য বইয়ে উপস্থাপন করার মাঝে বিস্তর ফারাক রয়েছে। লেখিকা বইতে যেভাবে তথ্য উপস্থাপন করে যাচ্ছিলেন তাতে বইটাকে উপন্যাস নয় বরং একাডেমিক বই মনে হতে পারে অনেকের। এই তথ্যগুলোই আরেকটু সুন্দরভাবে উপস্থাপন করলে বইয়ের সাবলীলতা আরো বাড়ত। ছোটখাটো কিছু তথ্য সামনে আনার জন্যও লেখিকা একগাদা বর্ণনা বা অপ্রয়োজনীয় গল্পের সৃষ্টি করেছেন। যা কেবল বইয়ের সাইজই বৃদ্ধি করেছে। একটা ভালো স্টোরি হলেই, একটা ভালো উপন্যাস হয়ে যায় না। উপন্যাসে গল্পের পাশাপাশি চরিত্রায়ন, গল্পের ডেভেলপমেন্টসহ অন্যান্য আরো কিছু ব্যাপারে খেয়াল রাখতে হয়। গল্প সাবলীলভাবে উপস্থাপন করতে হয়। এই বইটিতে ঠিক এই বিষয়গুলোই মিসিং ছিল। প্রোট্যাগনিস্ট একাই দুনিয়ার সব জানে আর বাকিদের কোনো ভূমিকাই নেই, এভাবে ভাবাটাও হাস্যকর একটা ব্যাপার। লেখিকা এই ভুলগুলো শুধরে নিতে পারলে ভবিষ্যতে লেখালেখিতে অনেক ভালো করবেন বলে আমার বিশ্বাস।
পাঠক মহলে ব্যাপক হাইপ ওঠা একটা মেডিকেল থ্রিলার পড়া শুরু করলাম। প্রথম দুই অধ্যায় পড়ে যারপরনাই হতাশ। অপ্রচলিত শব্দের ব্যবহার আর বাক্য গঠনে বেশ ভালো রকমের সমস্যা চোখে পড়েছে ইতোমধ্যেই। কবিতা আর উপন্যাস যে এক নয় তা বোধহয় নবীন লেখকেরা জানেই না! সংলাপ রচনায় এত অদক্ষ, কী আর বলব! নাটুকে সংলাপ ব্যবহার করেছে বেশিরভাগ ক্ষেত্রে! রিয়াল লাইফ সংলাপ কেমন হয় এ নিয়ে বোধহয় কোনো ধারণাই নেই! আর পুলিশ হেডকোয়ার্টারের কিছু আলোচনা অংশ এসেছিল, বিলিভ মি এর মতো রিডিকিউলাস আলোচনা আমি জীবনেও পড়িনি/দেখিনি।
একটা প্রতিযোগিতায় প্রথম পুরষ্কার হিসেবে দেয়ার কথা ছিল ১০০০০ হাজার টাকা দামের একটা স্পেসিফিক মডেলের মোবাইল এবং সাথে কিছু বই। আপনি সেই প্রতিযোগিতায় বিজয়ী হলেন। আগ্রহের সাথে অপেক্ষা করছেন কবে সেই ফোন এবং বই আপনার হাতে আসবে। দুই মাস অতিবাহিত হওয়ার পর আপনার হাতে পুরষ্কার আসল। তাও শুধু মোবাইল, কোনো বই ছাড়াই। তাও আপনাকে কুরিয়ার চার্জ দিয়ে আনতে হলো। যাইহোক, আপনি ফোনটা নিয়ে বাসায় এলেন। এরপর আপনি চেক করে দেখলেন সেই স্পেসিফিক মডেলের ফোনটি আপনাকে দেয়া হয়নি। বরং অন্য একটি মডেলের ফোন দেয়া হয়েছে, যেটির বাজার মূল্য ৬০০০ টাকা! এবং যে স্পেসিফিক মডেলের ফোন দেয়ার কথা ছিল তারচেয়ে নিম্ন কোয়ালিটির (সব দিক থেকে)। এখন বলুন আপনার কেমন লাগবে? 🙂 
বছরের ছয়মাস শেষ হয়ে গেলো। ছয় মাসে ভালো-মন্দ মিলিয়ে মোট বই পড়েছি পঁচিশটা। যদিও বিভিন্ন রিভিউ প্রতিযোগিতায় অংশগ্রহণের জন্য একই লেখকের অনেকগুলো বই পড়তে হয়েছে। তবে গত কিছুদিনে ভিন্ন ধরনের বিভিন্ন বইও পড়েছি। চলুন আপনাদের সাথে লিস্টটা শেয়ার করি- ১. নেশা লাগিল রে - শান্তা নাজনীন ২. অর্ধবৃত্ত - সাদাত হোসাইন ৩. জোসনার ধূসর আলো - বদরুল মিল্লাত ৪. হিপোক্রিট - অরুণ কুমার বিশ্বাস ৫. রক্ততৃষ্ণা - জিমি তানহাব ৬. একরাত্রি - তাবারক হোসেন ৭. বিজিতা - তাবারক হোসেন ৮. শ্বেতপদ্ম - তাবারক হোসেন ৯. ডাকাতের আখড়ায় - অরুণ কুমার বিশ্বাস ১০. অণু - তাবারক হোসেন ১১. আজ আমার মন ভালো নেই - শাদবিন শাকিল ১২. ব্রেসলেট - তাবারক হোসেন ১৩. সপ্তরিপু - রবিন জামান খান ১৪. মহিষমতি সমীকরণ - নাঈম হোসেন ফারুকী ১৫. নিষ্পত্তি - তাবারক হোসেন ১৬. মোটিভেশন প্রতিদিন - তাবারক হোসেন ১৭. নির্বাচিত ছোটগল্প - জেফরি আর্চার - বদরুল মিল্লাত ১৮. চাহিদারা হন্যে - কিশোর পাশা ইমন ১৯. কাঙালসংঘ - ওবায়েদ হক ২০. থ্রিল এক্সপ্রেস - তাহমিদ রহমান সম্পাদিত ২১. আলোকের এই ঝর্ণাধারায় - বদরুল মিল্লাত ২২. রূপকথারা মিথ্যে সব - স্বন্ধি স্বাধীনতা ২৩. আমাদের শাদা বাড়ি - হুমায়ূন আহমেদ ২৪. নিখোঁজ আলোর শহর - সাদিয়া সালসাবিলা ২৫. গল্প নয় তবে গল্প - বদরুল মিল্লাত এ বছরে এখন অবধি আপনার পড়া সেরা বই কোনটি বা আমাকে কোনো বই সাজেস্ট করতে চান কিনা তা কমেন্টে জানিয়ে দিন।
“বাবা, আইজকা কিন্যা দিবা, ঠিক না, বাবা?” রতন বাড়ির দরজাতেই দাঁড়িয়ে তার বাবার জন্য অধীর হয়ে অপেক্ষা করছিল। কুদ্দুস মিয়া সাইকেল থেকে নামার আগেই সে অনেক আশা নিয়ে প্রশ্নটা করল। তার দু’চোখ ঝিকমিক করছে। “হ, বাবা, আইজ কিন্যা দেওনের লাইগ্যাই তো ইস্কুল থেইক্যা আগে আগে চইল্যা আইছি।” সাইকেলটা বাড়ির সামনের বেড়ার সাথে সাবধানে হেলান দিয়ে রাখতে রাখতে কুদ্দুস মিয়া হেসে বলল। বাবার উত্তরটা শুনেই রতন একটা আনন্দের চিৎকার দিয়ে বাড়ির ভেতরে চলে গেল, “মা... মা..., বাবা আইজকাই আমারে নিয়া জুতা কিনতে যাইবো।” তার চিৎকার রান্নাঘরে থেকেই হোসনা পরিষ্কার শুনতে পেল। তার মুখেও একটা তৃপ্তির হাসি ফুটে উঠল। “বাবা, কোন সময় যাইবা? অখনই? আমি রেডি হই?” রতনের আর তর সইছে না। বাবার সাইকেলে চড়ে এখন সে চান্দিনা বাজারে যাবে। ওখানে রহমত সওদাগরের দোকানে তার অনেক আরাদ্ধ সেই বাত্তিওয়ালা জুতা পাওয়া যায়, সে জানে। তার কিছু বন্ধু ওখান থেকে কিনেছে। আজ বিকালে বা আরো ভালো হয় সন্ধ্যায় সেই বাত্তির জুতা পরে সে তার বন্ধুদের সাথে খেলবে। বন্ধুদেরকে যে করেই হোক সন্ধ্যা পর্যন্ত খেলার মাঠে ধরে রাখতেই হবে, না হলে জুতার আলোগুলো ভালো করে দেখানো যাবে না। উত্তেজনায় সে এক মুহূর্ত এক জায়গায় বসে থাকতে পারছে না। কুদ্দুস মিয়া হাসিমুখে হলেও মনে অনেক ব্যাথা নিয়ে তার অনেক আদরের ছেলেটির উচ্ছ্বাস দেখছে। কী আর এমন একটা আবদার, অথচ সেটাই পূরণ করতে তাকে তিনমাস অপেক্ষা করতে হলো! আসলে এত স্বল্প বেতনে যেখানে সংসারের বোঝা বহন করাই অনেক কষ্টের, সেখানে চারশো টাকা দিয়ে এমন কিছু কেনাটা তাদের মতো পরিবারের জন্য বিলাসিতার পর্যায়েই পড়ে। কিন্তু ছোট্ট মানুষ, একটা শখ করেছে, ছেলের এই আবদারটা পূরণ করাটাও কম গুরুত্বপূর্ণ নয়। অবশ্য এই ধরণের অন্য জুতার দাম দুই-আড়াইশোর মধ্যে হলেও এটার তলায় কী না কী এক ধরণের লাইট লাগিয়ে দিয়েছে, পায়ের চাপ পড়লেই জ্বলে ওঠে, এতেই দাম হয়ে গেছে চারশো টাকা! খামোখাই বাচ্চাদের মাথা নষ্ট করার একটা ফন্দি, কুদ্দুস মিয়া অসহায়ভাবে ভাবে। রতন পাঁচ মিনিটেই কাপড় পরে প্রস্তুত। কাপড়ও এমন কিছু না। আছেই তো কেবল দু’টো শার্ট। একটা স্কুলের আরেকটা বাসায় পরার। সে স্কুলের ভালো শার্টটাই পরেছে, আজ বিশেষ একটা উপলক্ষ! রতনের বয়স মাত্র ছয় বছর, কুদ্দুস মিয়ার একমাত্র সন্তান। আরেকটি সন্তান আসছে। তার স্ত্রী হোসনার এ অবস্থায় বাড়ির কাজ করতে বেশ কষ্ট হয়। কুদ্দুস মিয়া নিজ গ্রামের বাড়িতে থেকে চান্দিনা সরকারি হাই স্কুলে দপ্তরি হিসাবে চাকুরি করে। উপজেলা সদরের পাশে তাদের গ্রাম, সাইকেলে যেতে দশ মিনিটের মত লাগে। তবে পদে দপ্তরি হলেও তাকে স্কুলের নানা কাজ, স্যারদের অনেক ফুট-ফরমায়েশ খাটতে হয়। তার মধ্যে অন্যতম হলো, হেডস্যারের শখের বাগান করা। স্কুল ভবনটির সামনে একটা ছোট চত্বর আছে, তার পরেই বড় একটা খেলার মাঠ। তাদের স্কুলের হেডমাস্টার স্যার, আশরাফ আহমেদ খুবই ভালো মানুষ। কুদ্দুসকে বেশ স্নেহ করেন। তাঁর বাগানের খুব শখ। “বুঝলা কুদ্দুস, এই বাগানে যখন সবগুলি ফুল ফুটবে, সেগুলির দিকে দেইখা তোমার নিজেরই গর্ব হবে। আল্লাহ আমাদের জন্য কী সুন্দর সুন্দর নানা রঙের ফুল বানাইয়া দিছেন। আর আমরাই যদি সেই ফুলগাছ না লাগাই, ফুল কেমনে ফুটবে, স্কুলটা দেখতে কেমনে সুন্দর হবে, তুমি বলো?” হেডস্যারের কথাগুলো তার খুব ভালো লাগে। সে দপ্তরি হলেও মালীর কাজ সে অনেক বছর ধরে করায় বেশ দক্ষ হয়ে উঠেছে। উপজেলা পর্যায়ের কোনো স্কুলে মালী হিসাবে একটা আলাদা পদ দেয়া হয় না। তাই নিজের দপ্তরি পদটাই যেন আবার না হারায়, সেজন্য প্রাণপণে মালীর কাজসহ অন্যান্য সব কাজই সে হাসিমুখে করে যায়। তবে সে জানে এই হেডস্যার যতদিন আছেন, তার কোনো চিন্তা নেই। সে অতি আগ্রহের সাথে শীতকালের ফুলের বাগান ছাড়াও সারা বছরই নানা জাতের ফুল বা অন্যান্য গাছ লাগায়, স্কুলের চারিদিক ও মাঠের ঘাসগুলোকে কেটে সুন্দর করে রাখা ছাড়াও কত রকমের কাজ যে করে! সামনে শীতকাল আসছে। তাই বাগান পরিচর্যার কাজ সে আগেভাগেই শুরু করে দিয়েছে। স্কুলে মালীর কাজ সে শুধু একাই করতে পারে। তবে বাগানের কেয়ারী তৈরির সময় হেডস্যার বাইরে থেকে তার জন্য একজন সহযোগী নিয়ে দেন, এতে কঠিন কাজগুলো দুইজনে মিলে করতে তেমন আর কষ্ট হয় না। এরপরে বাগানে চারা লাগানো, সেগুলির পরিচর্যা করা, নিয়মিত পানি দেয়া, নিড়ানো এসব করার জন্য কুদ্দুস একাই যথেষ্ট। আজ তাদের বেতন হয়েছে। তাই ছেলের শখ মেটানোর জন্য হেডস্যারকে বলে সে স্কুল ছুটির ঘণ্টাখানেক আগে চলে এসেছে। সন্ধ্যার আগেই ফিরে আসতে হবে, কারণ তাদের বাড়ি থেকে বাজারে যেতে ঢাকা-চট্টগ্রাম হাইওয়েটার উপর দিয়ে কিছুটা পথ যেতে হয়। সন্ধ্যার পরে ওখান দিয়ে সাইকেল চালানো নিরাপদ না। তাই দিনে দিনে ছেলের শখটা মিটিয়ে সে বাড়ি ফিরে আসতে চায়। তবে একটা সমস্যা রয়ে গেছে। তাদের স্কুলের শরীরচর্চা বা পিটি স্যার কুদ্দুসকে বলেছিলেন মাঠের ভেতরের সব ঘাস কেটে সমান করে ফেলতে। কোনো সময়সীমা যদিও বেঁধে দেননি, তবে পরের সপ্তাহে স্কুলের বার্ষিক ক্রীড়া প্রতিযোগিতা হবে। কুদ্দুস ভেবেছে, আজ না হলেও কাল খুব ভোরে উঠে পূর্ণোদ্যমে কাজ শুরু করলে দুইদিনেই সব ঘাস কাটা হয়ে যাবে। তাই পিটি স্যারকে না বলেই সে হেডস্যারের অনুমতি নিয়ে বাড়ি চলে এসেছিল। এখন যদি পিটি স্যার কিছু বলেন? তবে দেখা হলেও কিছু বলবেন না বলেই কুদ্দুসের ধারণা, কারণ সবাই জানে কুদ্দুস তার কাজে খুবই আন্তরিক, সময়মতো তার সব কাজই সে করে ফেলে। অবশ্য পিটি স্যারের মেজাজ খুবই গরম। ছাত্র-ছাত্রীদের তো বটেই তিনি অনেক সময়ই নিম্নশ্রেণির কর্মচারিদের বকাঝকা, গালাগালি এমনকি কখনো বা গায়েও হাত তোলেন! তাই কুদ্দুস কিছুটা দুঃশ্চিন্তায় আছে, কারণ বাজারে যেতে হলে তাকে স্কুলের উপর দিয়ে যেতে হবে। * * * * * গ্রামের কাঁচা রাস্তা দিয়ে সাইকেলটা বেশ ধীর গতিতে এগিয়ে চলেছে। সামনের রডটির উপরে ছোট একটি বালিশের মত কিছু রেখে রতন সেটাতে খুব আরাম করে বসেছে। কিন্তু সে খুবই উত্তেজনায় আছে। তার কেন যেন মনে হচ্ছে চান্দিনা বাজারটা আজ হঠাৎ করেই অনেক দূরে চলে গেছে, পথ যেন শেষই হচ্ছে না! সে একের পর এক প্রশ্ন করে যাচ্ছে, তার বাবাও হাসিমুখে সব প্রশ্নের উত্তর দিয়ে যাচ্ছে। কুদ্দুস তার ছেলেটিকে প্রাণের চেয়েও বেশি ভালোবাসে। “আইচ্ছা বাবা, যদি গিয়া দেহি, সব জুতা শেষ, তাইলে?” রতন বিশ্বাস করতে চায় না, এটা সত্যি হবে, তবুও মনের শঙ্কাটা দূর করতে সে প্রশ্নটা করেই ফেলে। তার কাছে তার বাবা হলো পৃথিবীর সবচেয়ে জ্ঞানী, ক্ষমতাশালী ও সাহসী মানুষ। এমন কিছু নেই যেটার উত্তর তার জানা নেই, কিংবা এমন কেউ নেই, যে তার বাবার সামনে কিছু বলতে সাহস করবে। তিনি একজন সুপারম্যান- পাশের বাড়ির রমজান চাচাদের বাড়ির টিভিতে দেখা সেই সুপারম্যান কার্টুন ছবির মানুষটির মত! “শেষ হইব না বাবা,” কুদ্দুস তাকে শান্ত্বনা দেয়, “আর যুদি হয়ও, আমি তাইলে কুমিল্লা শহর থেইক্যা তোমার লাইগ্যা জুতাগুলি কিন্যা আনমু!” মুখে একটু স্মিত হেসে কুদ্দুস বলে। কথাটা শুনে রতনের বুকে ধ্বক করে ওঠে, বাবা যেহেতু বলেছে নাও পাওয়া যেতে পারে, তাহলে আসলেই না পাওয়ার সম্ভাবনাও আছে! তাছাড়া কুমিল্লা থেকে আনতে গেলে তার যাওয়া হবে না এবং সেটা আবার কতদিন পিছিয়ে যায় কে জানে! সে মনে মনে সৃষ্টিকর্তার কাছে প্রার্থনা করতে থাকে, যেন ওই দোকানে অবশ্যই জুতাগুলি পাওয়া যায়। হাইওয়ে পেরিয়ে তাদের স্কুলের সামনের গেট দিয়ে তারা ঢুকে পড়েছে। পেছনের গেট দিয়ে বেরুলেই চান্দিনা বাজার শুরু। ছেলের মনের ভাব বুঝতে পেরে কুদ্দুস আরও যোগ করে, “আমরার যেমুন কিনার ইচ্ছা, দোকানদারগরও তো বেচনের ইচ্ছা থাকব, বলো, ঠিক না? হের লাইগ্যা, পাওয়া যাইব, তুমি চিন্তা কইর না।” বলে সে হাসল। রতনের মনের শঙ্কাটাও সাথে সাথে দূর হয়ে গেল। তবে সামনের দৃশ্যটি দেখে কুদ্দুসের মুখের হাসিটি মুহূর্তেই মুছে গেল। সামনেই একতলা মূল স্কুল ভবনটির সামনের পথটির পাশে দাঁড়িয়ে পিটি স্যার তার দিকে সরাসরি তাকিয়ে আছেন। তার মুখটি থমথমে। কুদ্দুস দ্রুত সাইকেল থেকে নেমে ছেলেকে বসিয়ে রেখেই সাইকেলটা ঠেলে ঠেলে এগিয়ে গেল। “কই গেছিলা, কুদ্দুস মিয়া?” কিছুটা দূরে থাকতেই পিটি স্যার প্রশ্ন করলেন। কুদ্দুস একেবারে তার সামনে এসে সাইকেলের দুই হ্যান্ডেলে দুইহাতে ধরে রেখে সালাম দিল, “আসসালামুয়ালাইকুম স্যার। ভালো আছেন?” “তোমারে আমি জিগাইছি, স্কুল ছুটি হওনের আগে তুমি কই গেছিলা? মনে হয় বাড়িত গেছিলা?” “জ্বি, স্যার। একটু কাম আছিল। পোলাটারে লইয়া...” “পোলাটারে লইয়া মানি কী?” হুঙ্কার দিয়ে উঠলেন পিটি স্যার। “আমার কামের কী করছ?” কুদ্দুস কোনো কথা না বলে মাথাটা নিচু করে দাঁড়িয়ে রইল আর পিটি স্যার প্রচণ্ড জোরে চেঁচিয়ে তাকে বকাঝকা এমনকি কিছু বাজে গালিও দিতে থাকলেন। রতন অবাক হয়ে একবার তার বাবার নত মুখটির দিকে আরেকবার পিটি স্যারের ভয়ঙ্কর রাগান্বিত মুখটির দিকে তাকাচ্ছে। সে বুঝে উঠতে পারছে না, কী হচ্ছে! বাইরে চেঁচামেচি শুনে হেডমাস্টার সাহেব কৌতূহলী হয়ে তার জানালার পর্দা একটু সরিয়ে বাইরে তাকালেন। এখান থেকে সব কথা পরিষ্কার শোনা যাচ্ছে না, তবে জাহাঙ্গীর মানে শরীরচর্চা শিক্ষকের কথা তিনি শুনতে পাচ্ছেন। এমন অকথ্য ভাষায় কেউ কথা বলে কী করে, তিনি ভাবলেন। এর আগেও তিনি জাহাঙ্গীরের ব্যাপারে একাধিক অভিযোগ পেয়েছিলেন, ভেবেছিলেন, তাকে একদিন ডেকে একটু শাসন করে দেবেন। কিন্তু এখন তিনি তার কথা শুনে হতভম্ব হয়ে গেলেন। হঠাৎ করেই কুদ্দুস মুখটা নত রেখে খুবই নিচু স্বরে কিছু একটা বলতেই পিটি স্যার সজোরে তার গালে একটা চড় মেরে দিলেন! হেডমাস্টার সাহেব চমকে উঠলেন, তিনি বিশ্বাস করতে পারছেন না, তিনি এই দৃশ্য নিজ চোখে দেখেছেন! তিনি তার স্কুলের সকল শিক্ষককে দৃঢ়ভাবে নিষেধ করে দিয়েছেন যে, এই স্কুলে কোনো ছাত্র-ছাত্রীর গায়ে কেউ হাত তুলতে পারবে না। অথচ জাহাঙ্গীর একজন কর্মচারীর গায়ে হাত তুলেছে! তিনি দ্রুত বাইরে গিয়ে পরিস্থিতিটাকে সামাল দেয়ার কথা ভেবে ঘুরতে যাচ্ছিলেন। ঠিক তখন তার অন্য একটা দিকে চোখ পড়ল। তিনি অবাক হয়ে দেখছেন, কুদ্দুসের শিশু ছেলেটা সামনে দুইহাতে সাইকেলের হাতল ধরে বসে থেকেই ঘাড় ঘুরিয়ে মাথাটা কিছুটা উঁচু করে একদৃষ্টিতে তার বাবার দিকে তাকিয়ে আছে, সে একটিবারের জন্যও পিটি স্যারের দিকে ফিরে তাকায়নি। জাহাঙ্গীর যে চিৎকার করে তার বাবাকে বকাঝকা, গালাগালি করছে, সেসব যেন সে শুনতেই পাচ্ছে না। সে নিষ্পলক চোখে, এক অবিশ্বাসের দৃষ্টি নিয়ে তার বাবার মুখের দিকে তাকিয়ে আছে- যে মাথাটা নিচু করে দাঁড়িয়ে আছে আর তার দুচোখ বেয়ে টপ টপ করে অশ্রু ঝরে পড়ছে। আশরাফ আহমেদ সাহেব তার জীবনেও এত অমানবিক, এমন হৃদয়বিদারক কোনো দৃশ্য নিজের চোখে দেখেননি! তার দু’টো চোখ ভিজে গেল। তিনি কুদ্দুসের কষ্টটা দেখছেন না। তিনি অপলক দৃষ্টিতে সেই পাঁচ/ছয় বছরের শিশুটির দিকে তাকিয়ে আছেন। তিনি যেন ছেলেটির মনের ভেতর দিয়ে বয়ে যাওয়া প্রশ্নগুলো, তার অবাক দৃষ্টির ভেতরের কান্নাগুলো অনুভব করতে পারছেন। তার বাবার চোখের দিকে তাকিয়ে কী ভাবছে শিশুটা? জন্মের পর থেকে সে তার বাবাকে দেখে এসেছে একজন ভালোবাসার মানুষ হিসাবে, তার যে কোনো ইচ্ছে পূরণের মানুষ হিসাবে। তার কাছে তার বাবা একজন মহান মানুষই শুধু নন, তার ক্ষমতা অপরিসীম। তাকে কীভাবে কেউ গালাগালি করতে পারে? কীভাবে কেউ তার গায়ে হাত তুলতে পারে? আর তার বাবাই বা কী ধরণের মানুষ! বিন্দুমাত্র প্রতিবাদ না করে মাথা নিচু করে নীরবে কেঁদে চলেছেন? কেন? আজ ছোট্ট এই শিশুটির সামনের জগতটা যেন হঠাৎ করেই পাল্টে গেল। টিভিতে দেখা সুপারম্যানের মতো তার বাবাকে সে একজন সুপার হিরো হিসাবেই জেনে এসেছে। তার বাবার এই পরাজিত রূপ দেখে সে বিশ্বাস করতে পারছে না! তার ছোট্ট চিন্তার জগতটা কেমন যেন এলোমেলো হয়ে গেছে! চোখ দু’টি মুছে হেডমাস্টার সাহেব তার রুম থেকে ত্রস্তপায়ে বাইরে বেরিয়ে এলেন। * * * * * কুদ্দুস সাইকেলটি চালিয়ে যাচ্ছে, রতন সামনের লোহার রডে বসে অনির্দিষ্ট দৃষ্টিতে সামনে তাকিয়ে আছে। দুজন মানুষ, কেউই কোনো কথা বলছে না। গ্রামের কাঁচা পথটি দিয়ে নিঃশব্দে এগিয়ে চলেছে সাইকেলটি। এতকিছুর পরও কুদ্দুস ঠিকই তার ছেলের জুতা কেনার জন্য বাজারের দিকে যেতে চেয়েছিল, কিন্তু কে জানে কেন, রতন জুতা কিনতে যেতে রাজিই হলো না! কুদ্দুস অবাক হয়ে ভাবছে, এতটুকু ছোট একটা বাচ্চাও তার বাবার কষ্টটা বুঝতে পেরেছে? সে-ও আর দ্বিতীয়বার কিছু না বলে সাইকেলটা ঘুরিয়ে বাড়ির পথ ধরেছে। একাকী কোথাও গিয়ে কুদ্দুসের প্রাণভরে কাঁদতে ইচ্ছে করছে। সে ভাবছে, পিটি স্যার এই কাজটা যদি কাল সকালে করতেন! যদি তার আদরের সন্তানটির সামনে এটা আজ না করে কাল সকালে তাকে আরো বেশি মারধরও করতেন! তার ছেলে কীভাবে জানবে যে, তাদের জীবনটা এভাবেই চলে। ছোটলোকদের কষ্ট, ব্যাথা, শিক্ষিত ওই মানুষগুলো বুঝতে চেষ্টা করে না, তাই বাকি জীবনটাও তার এভাবেই চলবে! না চাইলেও তার দুচোখ বার বার ঝাপসা হয়ে যাচ্ছে! রতন ভাবছে, তার জন্যই আজ তার বাবা এমন পরিণতির শিকার হলেন। সে তার জীবনেও কখনো আর বাত্তির জুতা চাইবে না। তাকে কিনে এনে দিলেও সে সেই জুতাজোড়া পরবে না। কারণ এই বাত্তির জুতাই তো সকল কিছুর জন্য দায়ী! সে তার অসহায় বাবার দিকে আরেকবার ফিরে তাকানোর সাহস করল না। নিঃশব্দে তার দুগাল বেয়ে একটা উষ্ণ ধারা অবিরামভাবে গড়িয়ে পড়তে থাকল। * * * * * সাঁঝের আঁধার নামছে। বেশ দ্রুতই চারিদিকটা অন্ধকার হয়ে গেল বলে মনে হলো। প্রকৃতি যেন অভাগা সেই পিতার কষ্টটাকে তাড়াতাড়ি অন্ধকারে ঢেকে ফেলতে চাইছে, সন্তানের সামনে তাকে আর অপমানিত করতে চাইছে না। শিশুটিও সেটি আর দেখতে চায় না! গল্প : বাত্তির জুতা লেখক: বদরুল মিল্লাত বই: আলোকের এই ঝর্ণাধারায় জীবনধর্মী এবং মোটিভেশনাল চমৎকার একটি বই আলোকের এই ঝর্ণাধারায়। বইয়ের প্রতিটি গল্পই হৃদয় ছুঁয়ে যাওয়ার মতো৷ তাছাড়াও প্রতিটি গল্পেই রয়েছে শিক্ষণীয় কিছু বিষয়। আজেবাজে মোটিভেশনাল বইয়ের বদলে এই ধরণের বই যে কারো জীবনের প্রতি দৃষ্টিভঙ্গি পালটে দিতে সক্ষম। যদিও বইটি কেন যেন আন্ডাররেটেডই রয়ে গিয়েছে। আশা করি একদিন সকল বইপ্রেমির হাতে চমৎকার এই বইটি থাকবে ❤️
বইপোকা শপ থেকে কুপন কিনছিলাম। সেই বই চলে আসছে 😁রাজীব সূত্রধর ভাই, কেমন আছেন? 🤭
এগুলো সব পুরষ্কারের বই। বিশ্বাস হয়? ভাবতেছি আমার বাসায় নহলীর একটা ব্রাঞ্চ খুলব। "নহলী ইব্রাহিমপুর ব্রাঞ্চ" 😁
আমি একটা গল্প লিখবো, মৃত্যুর গল্প। শিশুর মৃত্যু, বালকের মৃত্যু, কিশোরের মৃত্যু, যুবকের মৃত্যু, বৃদ্ধের মৃত্যু। বালিকার মৃত্যু, কিশোরীর মৃত্যু, যুবতীর মৃত্যু, বৃদ্ধার মৃত্যু। আমি একটা গল্প লিখবো, মৃত্যুর গল্প। অজানা মৃত্যু, দৃশ্যমান মৃত্যু, অদৃশ্য মৃত্যু। আপনজন বিহীন মৃত্যু, সৎকার বিহীন মৃত্যু। যে মৃত্যু ভয়ের, যে মৃত্যু আতঙ্কের, তার গল্প লিখবো। আমি একটা গল্প লিখবো, মৃত্যুর গল্প। ভাইয়ের মৃত্যু, বোনের মৃত্যু, বাবার মৃত্যু, মায়ের মৃত্যু, নিজের মৃত্যু। স্বপ্নের মৃত্যু, হাসির মৃত্যু, গল্পের মৃত্যু। আমি একটা গল্প লিখবো...
হিজিবিজি গ্রুপে আমাকে নিয়ে পোস্ট দিয়েছে 😂 খুবই হাস্যকর ব্যাপার। তাদের দাবি অনুযায়ী তাদের লেখক নাকি ২০১৬ সালেই এই গল্প লিখছে। তো সে যেই আইডিতে গল্প লেখছিল সেটা নাকি চান্দের দেশে গেছে। তবে বিনিয়ামীন পিয়াসের বিরুদ্ধে প্রুভ দেখানোর জন্য তিনি সেই পোস্টেরই সস নিয়ে রেখেছেন। (পোস্ট যে এডিট করা যায়, তা কিন্তু আমরা জানি না) তো সেই এডিটেড থুক্কু স্ক্রিনশটে দেখা যাচ্ছে তার পোস্ট ২০১৬ সালের ২৬ অক্টোবরের। সেই গল্পে তিনি উবার এনেছেন। অথচ বাংলাদেশে উবার এসেছেই ২০১৬ সালের ২২ নভেম্বর! লেখক বোধহয় টাইম ট্রাভেল করে ভবিষ্যত থেকে আইডিয়া নিয়ে গল্পে লিখেছেন। (তিনি যেটিকে মূল গল্প ধরে অনুবাদ দাবি করছেন সেখানেও উবার লেখা নেই, বরং ট্যাক্সি লেখা)। ২০১৬ সালের তথাকথিত পোস্টে লাভ ওয়াও এসব রিয়্যাক্টের ছড়াছড়ি। অথচ তখনও ফেসবুকে রিয়্যাক্ট চালুই হয়নি! ও মাই গড, এটা কীভাবে সম্ভব! 😳 ২৬ অক্টোবর ২০১৬ লেখার উপরে কিছু অংশ কেন ব্লার করা (বা সাদা কালার করা) সেটাই আমি বুঝতে পারছি না। 🤔 ওহ বাই দ্য ওয়ে, তারা আমাকে সাইবার ক্রাইম মামলার ভয় দেখিয়েছে। 🤭 সাইবার ক্রাইমে মামলা দিলে কে ফেঁসে যাবে বলেন দেখি! 🤭 ২০১৭ সালেই নাকি তাদের আইডি হারিয়ে গেছে তাইলে এই স্ক্রিনশট কবের?? লেখক একবার বলেন ইয়ার্কি তার গল্প নিছে আরেকবার বলেন ইয়ার্কি নিজেরা অনুবাদ করছে! কী এক কনফিউশন। ইয়ার্কি নাকি তার পোস্ট কপি করছে! ভাইরে ভাই, কী হাস্যকর কথা, চিন্তা করেন! 😅 লাস্ট বাট নট লিস্ট, তাদের কোন কোন পোস্টের কমেন্টে নাকি আমি ঝামেলা করছি৷ কবে কবে ঝামেলা করছি এটা একটু দেখতে চাই। আশা করি এটার "অরিজিনাল" প্রুভ তাদের কাছে আছে। 😂
জনৈক লেখক একটি বহুল প্রচলিত জোকস নিজের নামে চালিয়ে দিতে চাইছিলেন। সেটা ধরিয়ে দেয়ায় তার "বিখ্যাত", " মাস্টারপিস", "ক্লাসিক", " জনপ্রিয়" গ্রুপ থেকে আমাকে ব্যান করে দিয়েছেন। এখন আমার কী হবে? 😭
বইপোকাদের আড্ডাখানা গ্রুপে "এয়ারটেল-রকমারি #boierkhela রিভিউ প্রতিযোগিতার" প্রথম সপ্তাহের বিজয়ীর পুরষ্কার আজ হাতে পেলাম! বেশ কিছু কারণে অনেক দেরিতে পেয়েছি যদিও, কিন্তু দারুণ এই বইদুটি "সুস্থভাবে" হাতে পাওয়ায় কোনো রিগ্রেট নেই। বই সুস্থভাবে হাতে পাওয়ায় পুরো ক্রেডিট অবশ্য Booker's এর। তাদের চমৎকার প্যাকেজিং এর কারণে কুরিয়ারের অত্যাচারেও বই অক্ষত রয়েছে। ধন্যবাদ বইপোকাদের আড্ডাখানা গ্রুপকে এবং পুরষ্কার সংশ্লিষ্ট সবাইকে।
এই মেঘময় শহুরে আকাশে আমি বৃষ্টির ফোঁটা হয়ে ঝরতে চাই তোমার শাড়ির আঁচলে। বারান্দার গ্রিলের বাইরে তুমি হাত বাড়াও আমি ছুঁয়ে যাবো তোমার কনিষ্ঠা আঙুলের কর। আমি জল হব তোমার শহুরে আকাশে বৃষ্টির জল, অভয় দিলে হতে পারি তোমার অশ্রুজলও।
সুন্দরবন কুরিয়ারে কে যেন আমাকে বই পাঠিয়েছে, সাথে দারুণ একটা চিরকুট! প্রেরকের জায়গায় দেখি এসপি সিতাপ এর নাম লেখা! দারুণ দুটি বই পাঠানোর জন্য তাকে ধন্যবাদ দেয়ার বদলে মাইর দেয়ার কথা বলেছি। সে অবশ্য এটা মেইন ডিশ হিসাবে খাবে নাকি ডেজার্টে খাবে তা নিয়ে কনফিউশনে আছে। ভ্রম সমীকরণ বইটা অনেকদিন ধরেই আমার উইশলিস্টে ছিল, আর হুমায়ূন আহমেদের যেকোনো বই তো যেকোনো দিনে আমার অন্যতম পছন্দের। দারুণ দুইটি বই গিফট পেয়ে আমি বেজায় খুশি। তাই সিদ্ধান্ত নিয়েছি আজ আর আমি ভাত খাব না। ধন্যবাদ সিতাপ। পরশু দিন চমৎকার একটা ছবি দিয়ে উইশ আর আজ গিফট, আমি সত্যিই মোর দ্যান সারপ্রাইজড। ভালোবাসা নিয়ো। ❤️
একজন লেখক হিসেবে আমার কোথায় লেখালেখি করা উচিত? ফেসবুকে, ব্লগে নাকি বইতে? যখন ফেসবুকে লেখালেখি করি তখন বন্ধুরা অনেকেই প্রশংসা করে বলে, "বই বের কর। বই বের হলে আমরা অবশ্যই কিনব।" কিন্তু যখন দুয়েকটা যৌথ সংকলনে লেখা দিলাম তখন দেখা যাচ্ছে সেই আগ্রহী বন্ধু, স্বজন, পরিচিতজনের অনেকেরই আর খবর নেই। চাইলেই তো আসলে হুট করে একক বই বের করা সম্ভব হয় না। প্রথমে কিছু যৌথ সংকলনে লেখালেখি করে তারপর হয়তো একক বই বের করার ব্যাপারে ভাবা যেতে পারে। কিন্তু যারা আমাকে সাপোর্ট দিবে তারাই যদি অল্প কিছু টাকা খরচের ভয়ে দূরে দূরে থাকে তাহলে আসলে লেখালেখির ফিউচারটা কী? যাইহোক, নহলী প্রকাশনী থেকে সর্বশেষ প্রকাশিত দুইটি যৌথ সংকলনে আমার গল্প রয়েছে। যার একটিতে গ্রাম্য রাজনীতির আড়ালে লুকিয়ে থাকা এক গল্প বলেছি, অন্যটি একটি সাই-ফাই গল্প। দুটি বই একত্রে একটা বড় ডিসকাউন্টে পাওয়া যাচ্ছে বুকটোপাস এ। যদি কেউ সত্যিই আমার লেখা পড়তে আগ্রহী হন, তাহলে বই দুটি কিনতে পারেন। আশা করি হতাশ হবেন না। অন্তত আমার গল্প ভালো না লাগলেও বাকিদের গল্প আপনাকে হতাশ করবে না। নিচে অফারের বিস্তারিত শেয়ার করলাম। কথানক ও নহলীয়ানা-২ বই কিনুন, উপহার জিতুন! ৫১% ছাড়ে মাত্র ২৪৫ টাকায় বইদুটি কিনলেই পাবেন একটি নিশ্চিত উপহার। এছাড়াও দেশের যেকোনো প্রান্তে ডেলিভারি চার্জ সম্পূর্ণ ফ্রি! তাহলে আর দেরি কেন? এখনই অর্ডার করুন দারুণ এই বই দুটি! এখনই অর্ডার করুন বুকটোপাস পেইজে।
১০০ টাকায় বই! এমন অবিশ্বাস্য অফারে বই না নিলে আর কবে নিবেন!
এই তো জীবন, উড়ে যাওয়া মেঘের মতন। কখনো দখিনে বাতাস কাছে টানে কখনো উত্তুরে ঝড় ঠেলে দূরে কখনো গ্রীষ্মের রোদ ভালোবেসে দুপুরের নির্জনে ডাকে কাছে। কখনো শরতের আকাশ, কখনো শীতের শিশির, ভালোবেসে চিঠি লেখে কাশফুলে কিংবা দূর্বা ঘাসের মাথায়। তবু জীবন, ফুলে ওঠা মেঘের মতন বয়ে চলে, থামে না কোথাও কোনো পিছুটানে। থামে না কারো বিষণ্ণতায় কিংবা ভালোবাসার আহ্বানে। দূরন্ত গতিতে ছুটে চলে শিশির ভেজা দূর্বাঘাস মাড়িয়ে দূরন্ত কিশোরের মাথার ওপর দিয়ে চঞ্চল কিশোরীর কাজল দেয়া চোখের দৃষ্টি পেরিয়ে। কখনো বৃষ্টি হয়ে এক মুহূর্তের অনুভূতিটুকু পাঠিয়ে দেয় অন্য কোথাও, বাঁচিয়ে রাখে ভিন্ন কোনো প্রাণে। কারো অস্তিত্বে কিংবা জীবনের ঘ্রাণে। এই তো জীবন, ঝড় আসার আগে পুঞ্জিভূত কালো মেঘের মতন। দূরন্ত গতিতে ছুটতে ছুটতে একদিন পথ শেষ হয়। পাতলা মেঘটুকু গল্পে-অগল্পে স্মৃতি-আখ্যানে ভারী হয়ে দিনশেষে ঝরে যায়। নীরব অভিমানে, তবু জীবন, রঙচটা ছবির ফ্রেমের মতন বেঁচে থাকে কারো প্রাণে। ------------------------------ এই তো জীবন বিনিয়ামীন পিয়াস ০৪.০৬.২০২১
বইপোকাদের আড্ডাখানা গ্রুপে একবার এক লেখক বই গিফট দেয়ার পোস্ট দিয়েছিলেন। সেখানে যারা কমেন্ট করবে তাদের মধ্যে থেকে ৮-১০ জনকে বই দিবেন। আমিও কমেন্ট করেছিলাম, পরদিন দেখি সেই সিলেক্টেড ৮-১০ জনের মধ্যে আমার নামও আছে। লেখকের প্রোফাইলে দেখি তিনি ঢাবিতে পড়েন। যেহেতু আমিও ঢাবিতে পড়ি তাই তার কুরিয়ার চার্জ বাঁচাতে বললাম ভার্সিটিতে বসে দিলেই হবে। তিনিও রাজি হলেন। এরপর আরো চার বছর পার হয়ে গেল, আজও সেই বই আমার পাওয়া হলো না 🙂
একটি প্যালিন্ড্রোম হাইকুঃ রাসুলই হইল সুরা, রাগ এ মরম এ গড়া তার বাক্য ঐক্য বারতা। শব্দার্থ: সুরা: শরাব, মদ্য বিশেষ। রাগ: অনুরাগ, প্রেম। মরম: হৃদয়, অন্তর। সারাংশ: রাসুল (সঃ) হচ্ছে আসক্তির ন্যায়। অর্থাৎ তাকে ভালোবেসে তার প্রতি অভ্যস্ত হয়ে যায় সকলেই। তার প্রতি প্রেম এই হৃদয়ে গড়া। তার মুখনিঃসৃত সকল বাণীই ছিলো ঐক্যের বার্তা। ~ বিনিয়ামীন পিয়াস প্যালিন্ড্রোম সম্পর্কে কারো আগ্রহ থাকলে "প্যালিন্ড্রোম প্রচার পর্ষদ" গ্রুপে জয়েন দিতে পারেন।
নাম: বিনিয়ামীন পিয়াস বই: আজ আমার মন ভালো নেই লেখক: শাদবিন শাকিল #Rokomari_Book_Club_Review_Competition "বেশি রূপবতী হয়ে জন্ম নেয়া কখনোই ভালো কথা নয়। পদে পদে বিপদ তাদের।" কাহিনী সংক্ষেপ: প্রতিটা পরিবারের ভেতরে কিছু অদেখা গল্প থাকে৷ যেই গল্প ভালো নাকি মন্দ তা কখনো যাচাই করা সম্ভব হয়ে ওঠে না। আজ আমার মন ভালো নেই উপন্যাসের গল্পটাও অনেকটা সেরকমই। গল্পের শুরুতে দেখা যায় দুই মামাতো-ফুপাতো বোন নায়লা এবং সোমাকে। মূল গল্পও এদের দুজনকে ঘিরেই আবর্তিত হয়। মেয়ে সোমা, ছেলে সৌরভ এবং ভাতিজি নায়লাকে নিয়ে জাহানারা খাতুনের টানাটানির সংসার। সোমা একটু পাগলাটে ধরণের মেয়ে। খামখেয়ালি স্বভাবের, বই পড়তে এবং লেখালেখি করতে পছন্দ করে৷ অন্যদিকে নায়লা তার ব্যতিক্রম। অন্যের সংসারে বড় হওয়ার গ্লানি থেকেই হয়তো সে সবকিছুর সাথে নিজেকে মানিয়ে নিতে চেষ্টা করে। তাদের বাসার বাড়িওয়ালি নার্গিস বেগমের ছোটছেলে সাব্বির। নার্গিস বেগমের পরিবারে সাব্বির ছাড়াও রয়েছে তার স্বামী আমজাদ সাহেব, বড় ছেলে সোহেল ও তার স্ত্রী সারা এবং তাদের একমাত্র মেয়ে দীঘি। সাব্বির হঠাৎ করেই নায়লার পিছনে ঘুরঘুর করতে শুরু করে। অনেক চেষ্টা করেও নায়লা তা এড়িয়ে যেতে পারে না। কিন্তু সোমাও পছন্দ করে সাব্বিরকে। অন্যদিকে পরকীয়া সম্পর্কের টানে সোহেলের সংসার ছেড়ে অন্যের সাথে চলে যায় সারা। সোমা, নায়লা, সাব্বির ও সোহেলের মাঝে তখন রচিত হয় অদ্ভুত এক গল্পের, যার শেষটা জানতে হলে পড়তে হবে দারুণ এই উপন্যাসটি। এছাড়াও, উপন্যাসের গুরুত্ব অনুযায়ী বিভিন্ন জায়গায় পার্শ্বচরিত্রসমূহও মূল চরিত্রদের ছাপিয়ে গিয়েছে। প্রতিটি চরিত্রের রয়েছে আলাদা একটি গল্প। কী সেই গল্প তা উপন্যাসেই পাওয়া যাবে। পাঠ প্রতিক্রিয়া: একবসায় পড়ে ফেলার মতো দারুণ একটি উপন্যাস। উপন্যাসের গল্পটিতে বর্তমান সমাজের সাথে মিশে থাকা কিছু গল্পকে রিলেট করায় গল্পের গতিময়তা বৃদ্ধি পেয়েছে। চরিত্র নির্বাচন এবং গল্পের থিম ভালো লাগায়, উপন্যাসটি পড়ে আমি বেশ আনন্দ পেয়েছি। পাঠ পর্যালোচনা: শাদবিন শাকিলের লেখার সবচেয়ে বড় যে গুণ তা হচ্ছে তার লেখার সাবলীলতা এবং দুর্দান্ত স্টোরি টেলিং। কঠিন, খটমটে শব্দ না এনে সহজ ভাষায় সব ধরণের পাঠকের জন্য গল্প লিখে যাওয়া খুব একটা সহজ কাজ নয়। অনেক লেখকই কঠিন শব্দ ব্যবহারকে একটা পজেটিভ দিক মনে করেন, কিন্তু ব্যাপারটা মোটেও সেরকম নয়। স্টোরি টেলিং সুন্দর হলে পাঠক খুব সহজেই গল্পটার গভীরে ঢুকে যেতে পারে। থিম যেরকমই হোক না কেন ভালো স্টোরি টেলিং পাঠককে গল্পের শেষ অবধি নিয়ে যেতে সক্ষম। আর এই জায়গাটাতে লেখক শাদবিন শাকিল তার দক্ষতার পরিচয় দিয়েছেন। তার প্রথম উপন্যাস "যদি তব দেখা পাই" এর মতো এই উপন্যাসেও দারুণ স্টোরি টেলিং করেছেন। যার প্রমাণ পেয়েছি উপন্যাসটি পড়ার সময়ই। সাত ফর্মার এই বইটি এক বসায় দুই ঘণ্টারও কম সময়েই শেষ করেছি। এবং সাবলীলতা থাকায় খুব সহজেই গল্পের ভেতরে ডুবে গিয়ছি। প্রতিটি চরিত্রকে তিনি বেশ দারুণভাবে ডেভেলপ করেছেন। বিশেষ করে নার্গিস বেগমের চরিত্রের চিত্রায়ণের প্রশংসা করতেই হয়। রহস্যময় এই চরিত্রটিকে কখনো মনে হয়েছে খুব ভালো একজন মানুষ আবার কখনো মনে হয়েছে যেন পৃথিবীর সবচেয়ে খারাপ একজন মানুষ। এটাই লেখকের স্বার্থকতা। এছাড়াও সোমা এবং নায়লা চরিত্রের বৈশিষ্টের যে ক্রমপরিবর্তন দেখানো হয়েছে তা গল্পের সাপেক্ষে যথাযথ ছিলো। পরিবেশ পরিস্থিতি ভেদে এই দুই চরিত্রের মানসিক অবস্থার যে পরিবর্তন দেখানো হয়েছে, যেখানে একজন কঠিন পরিবেশে হাল ধরে এবং অন্যজন নিজেকে গুটিয়ে নেয় সকল জটিলতা থেকে, তা সত্যিই প্রশংসনীয়। তবে, সোহেল চরিত্রটিকে আরেকটু হাইলাইট করা যেত। আমার মনে হয়েছে এই চরিত্রটি যেন অনেকটা আড়ালেই রয়ে গেছে। পাঁচ বছর বয়সী দীঘিকে বয়েসের তুলনায় খানিকটা বেশিই পরিপক্ক মনে হয়েছে। তাকে আরেকটু শিশুসুলভ ভূমিকায় রাখলেই বরং ভালো হতো মনে হয়েছে। গল্পের ডেভেলপমেন্টেও লেখক মুন্সিয়ানা দেখিয়েছেন। সোমা এবং নায়লা চরিত্রের মাধ্যমে দুটি পরিবার এবং সম্পূর্ণ ভিন্ন ধরণের দুটি গল্পকে ফুটিয়ে তুলেছেন। মজার বিষয় হচ্ছে উপন্যাসটিতে একই সাথে সমাজে বিদ্যমান পজেটিভ এবং নেগেটিভ দুটি বিষয়ই ফুটিয়ে তোলা হয়েছে। চরিত্রের চিত্রায়ণ, স্টোরি টেলিং এবং ডেভেলপমেন্ট এর ব্যাপার বাদ দিলেও একটা উপন্যাসকে সুন্দর করে তোলার জন্য আরো অনেক উপাদানের প্রয়োজন পড়ে। রূপক, উপমাসহ অন্যান্য লিটারেরি টুলসের ব্যবহার উপন্যাসটিকে আকর্ষণীয় করে তোলে। "আজ আমার মন ভালো নেই" উপন্যাসে লেখক চমৎকার কিছু রূপক এবং উপমার ব্যবহার করেছেন। এছাড়াও তার বাক্য গঠনের দক্ষতা গল্পটিকে সাবলীলভাবে ফুটিয়ে তুলতে সক্ষম হয়েছে। পুরো উপন্যাস পড়ার সময় বেশ কিছু বাক্যই মন ছুঁয়ে দিয়েছে। "সব ভালো তার, শেষ ভালো যার" প্রবাদে আমি খুব বেশিই বিশ্বাস করি। বিশেষ করে উপন্যাসের ক্ষেত্রে এন্ডিং আমার কাছে যথেষ্ট গুরুত্ব বহন করে। এই উপন্যাসের এন্ডিংটা চমৎকার হয়েছে। পুরো উপন্যাসের গল্পকে লেখক ঘুড়ির মতো উড়তে দিয়েছেন। তাই উপন্যাসের মাঝপথে গল্পগুলো বিভিন্ন দিকে ছড়িয়ে গিয়েছিল। তবে শেষাংশে লেখক নিপুণতার সাথে সব লুজ এন্ডগুলোকে এক করেছেন এবং এক সুতোয় গেঁথে একটা পারফেক্ট এন্ডিং উপহার দিয়েছেন। সবমিলিয়ে বলতে গেলে, "আজ আমার মন ভালো নেই" দারুণ একটি উপন্যাস। এখানে প্রেম-ভালোবাসার গল্প যেমন রয়েছে তেমনি রয়েছে ভালোবাসার অন্তরালে লুকিয়ে থাকা নিষ্ঠুরতার গল্প। সমাজের দেখা-অদেখা নানা গল্পের ফাঁকে এক টুকরো আলো কিংবা অন্ধকারের গল্প। বই: আজ আমার মন ভালো নেই লেখক: শাদবিন শাকিল প্রকাশনী: নহলী মুদ্রিত মূল্য: ২৪০৳ প্রথম প্রকাশ: বইমেলা ২০২১
পৃথিবীতে যখন পাপিষ্ঠের সংখ্যা বেড়ে যায়, পাপের দূর্গন্ধে ছেয়ে যায় শহর-মফস্বল-গঞ্জ, ঈশ্বর তখন বৃষ্টি রূপে নেমে আসেন। নিজের স্পর্শে পাপাচারকে ধুয়ে মুছে দিতে চান, পাপিষ্ঠের আত্মা পরিশুদ্ধ করতে চান। কিন্তু পাপিষ্ঠরা নিজেদের আটকে রাখে বিশাল অট্টালিকার প্রকোষ্ঠে, ঈশ্বর কিংবা নির্যাতিতের চোখের জল তাদের ছুঁয়ে যায় না। অক্ষম বৃষ্টি কেবল নির্যাচিতের চোখের জল ধুয়ে মুছে দেয়, পবিত্র অন্তরকে আরো পবিত্র করে তোলে। একবার ফসল ফলানোর পর ক্ষেত-কে যেমন যত্ন-আত্তি করে পরের মৌসুমের জন্য তৈরি করা হয়, ঠিক তেমনি ক্রন্দনরতদের আবার নতুন করে কান্নার জলের রশদ জোগাতেই যেন ঈশ্বর বৃষ্টি হয়ে আসেন। অট্টালিকায় বন্দী মানব ঈশ্বরের কাছে প্রকৃতির ঈশ্বরও যেন অসহায়। ~ বিনিয়ামীন পিয়াস
জাতীয় কবি কাজী নজরুল ইসলামের জন্মদিনে তাকে নিয়ে লেখা ২০১৫ সালের একটা পোস্ট আবার দিলাম। সাথে একটি প্যালিন্ড্রোম কবিতা। আমার পছন্দের কবি, বিদ্রোহী কবি, সাম্যবাদের কবি কাজী নজরুল ইসলামের আজ জন্মদিন। তার স্মরণে ২-৪ লাইন লিখলাম- কবি কাজী নজরুল- কবিতায় তার ফুটিয়েছিলেন সচেতনতার ফুল। লেখা যেন তার আগুনের গোলা, ছুটে চলে দূর্বার। তারই ভয়েতে দূর হয়, যত শোষণ-অত্যাচার। তিনি লিখেছেন- 'বিদ্রোহী' আর 'জীবন বন্দনা' কবিতায় ছিল জীবন গড়ার, নতুন মন্ত্রণা। কখনো ছিলেন বিদ্রোহী কবি, কখনো প্রেমময়। তার লেখনীর অদৃশ্য তেজে, সাহিত্য ছন্দময়। মহান কবির বন্দনা করে, কভু হবেনা শেষ। কবিকে তাই ভালবাসি আমি, তার কর্ম অনিঃশেষ। *********************** প্যালিন্ড্রোম কবিতা সে বিকট কবি তার বাণী, বারতা বিকল্প অতি অল্প কবি। সবে অতি জাঁকে ডাকে "জাতীয়," বেশ! তেজী সে, জিতে মরম। রম্যে সাচ্চা, সাম্যের তার বারতা। সবার তানে-প্রাণে তার বাস। চেনা তার সুর, সুরতা নাচে। কে সে? সে কে! জি, কাব্য দীপ্ত দিব্য "কাজী" সে। হৃদে মোদেরি। ~ বিনিয়ামীন পিয়াস (কিছুটা বর্ধিত করে রিপোস্ট)
"কয়েকদিন পর শহরে একটা খবর রটে যায়, ময়লার ভাগাড়ে টাকার খনি আছে, কোটি কোটি টাকা পাওয়া যাচ্ছে। তখন দেখা যায় শহরের দালানকোঠা ছেড়ে দলে দলে মানুষজন নেমে আসে ময়লার বড়ো স্তুপে। টোকাইরা অবাক হয়ে দেখে, যারা এতদিন তাদের নোংরা শরীর দেখে নাকে কাপড় গুঁজত, স্পর্শের ভয়ে তটস্থ থাকত, তারাও আজ দুই হাতে ময়লা ঘাঁটছে। সব খেয়ে তারা এখন টোকাইদের উচ্ছিষ্টেও ভাগ বসাতে এসেছে। তখন টোকাইদের উপলব্ধি হয়, এই লোকগুলো তাদের চেয়েও বেশি কাঙাল। ময়লার ভাগাড়ে শত শত মানুষ নোংরা কীটের মতো কিলবিল করতে থাকে। ময়লা খুচিয়ে সেদিন পলিথিনে মোড়া নয়টি নবজাতকের লাশ আবিষ্কার করে তারা। তারপরও তারা দমে না, টাকার সন্ধানে ময়লা খুঁড়তেই থাকে। সেদিন শহরব্যাপী পচে যাওয়া মানুষের দুর্গন্ধ ছড়িয়ে পড়ে।" ************ বই: কাঙালসংঘ লেখক: ওবায়েদ হক
কোরিয়ান সিরিজ একটাই দেখছি। আই-ফ্লিক্স এ বাংলা ডাবড। ভালোই লাগছিল।
সাদাত হোসাইন ভাইয়ের উপন্যাস অবলম্বনে নির্মিত  টেলিফিল্ম "মরনোত্তম"। চলছে দীপ্ত টিভিতে।
পূর্ণতার গল্প, সে তো বড় এক ধোকা। দিনশেষে, আমরা সবাই একসাথে একা।
ফেসবুকে সবাই পরিবারের সদস্যদের সাথে খুশির মুহূর্তের ছবি আপলোড দিচ্ছেন। দেখতে বেশ ভালোই লাগে। সদ্য বিবাহিত দম্পতি থেকে শুরু করে দুই বাচ্চার মা হওয়া আপুরা নিজেদের খুশির মুহূর্তগুলো সবার সাথে শেয়ার করছেন। মানুষের এই ভালো লাগার অনুভূতিগুলো দেখতেও অনেক ভালো লাগে৷ কিন্তু আসলেই কি সবাই ভালো আছেন? জানি না, হয়তো আছেন, হয়তো নেই! কিন্তু ভালো থাকার অধিকার সবারই আছে। বাংলাদেশের প্রত্যন্ত অঞ্চলের গৃহবধু কিংবা ফিলিস্তিনের অচেনা শহরের ছোট্ট শিশু, সবারই ভালোভাবে বেঁচে থাকার অধিকার আছে। কিন্তু কেউ না কেউ সেই অধিকারটুকু ছিনিয়ে নিচ্ছে, নৃশংস আচরণ করছে, যা আমরা প্রায় প্রতিদিনই দেখতে পাই। আমরা মনে মনে ক্ষুব্ধ হই, কষ্ট পাই, অদৃশ্য স্রষ্টার কাছে প্রার্থনা করি। এরবেশি আমাদের কীই-বা করার আছে! হ্যাঁ আছে, ক্ষেত্রবিশেষে একতাবদ্ধ হওয়া বা অমানবিক আচরণের বিরুদ্ধে রুখে দাঁড়ানো। সবসময় আবার সেটি সম্ভব না। কিছু কিছু ক্ষেত্রে আমরা সত্যিই অপারগ, করুণ দৃষ্টিতে তাকিয়ে থাকা ছাড়া কিছু করা সম্ভব হয় না। কী লিখতে চেয়েছিলাম জানি না, কী লিখেছি তাও জানি না। আজ এই ঈদের আনন্দের দিনে প্রার্থনা করি সবাই ভালো থাকুক, সত্যি সত্যি ভালো থাকুক। আল্লাহ, ঈশ্বর কিংবা প্রকৃতি যেই যাকে মানুক না কেন, সেই সর্বজ্ঞ সবাইকে ভালো রাখুক, মানবিক গুণাবলী দান করুক। 
দেখা-অদেখায়, সাম্প্রদায়িকতায়... ছোটবেলায় আমি খুব মাহফিলে যেতাম। এলাকায় যেগুলো হতো সেগুলোয় তো যেতামই, বহু দূরের গ্রামে যেগুলো হতো সেখানেও যেতাম। অত দূর পথ হেটে যাওয়া যেত না, আর আমার কোনো সাইকেলও ছিল না, তাই পাশের বাড়ির এক চাচার সাইকেলের ক্যারিয়ারে বসে যেতাম। বিভিন্ন জায়গা থেকে ভাড়া করে আনা হুজুরেরা আসত। কখনো সুর করে, কখনো গলা উঁচু করে, কখনও বা কেঁদে কেটে ওয়াজ করত। শুনতে বেশ ভালোই লাগত। বিলিভ ইট অর নট, বাংলাদেশের আনাচেকানাচে হওয়া এরকম প্রতিটা মাহফিল মূলত সাম্প্রদায়িক মানসিকতা তৈরির প্রথম এবং প্রধান হাতিয়ার। প্রতিটা মাহফিলে একটা জিনিসই কমন থাকত সেটা হচ্ছে বিধর্মীদের প্রতি সীমাহীন ঘৃণা। হিন্দুদেরকে "মালাউন" বলে গালি না দিলে যেন কোনো হুজুরের ভাত হজম হতো না এমন একটা অবস্থা। নিয়মিত যারা ওয়াজ মাহফিলে যেত তাদের মনে একটা বদ্ধমূল ধারণা হয়ে গিয়েছিল যে হিন্দু মানেই খারাপ। মুসলিম বাদে অন্য যত মানুষ আছে তারা সবাই খারাপ! আর লোকজন এই ধারণা শুধু নিজের মধ্যে সীমাবদ্ধ রাখত না, বরং মহা উদ্যমে তা আশেপাশের মানুষের মাঝেও ছড়িয়ে দিত। শুধু ওয়াজ মাহফিল না, এমনকি জুম্মার নামাজে ইমামের বয়ানেও এ ধরণের কথা শুনে আমি বিস্মিত হয়েছি! ওয়াজ হোক বা জুম্মার বয়ান, এতে কী পরিমাণে ফলস ইনফরমেশন যে শেয়ার করা হয় তা কেউ না শুনলে বিশ্বাস করতে পারবেন না! শহরের গণ্ডি পেরিয়ে একদম গ্রাম এলাকায় যদি প্রবেশ করেন তাহলে বুঝতে পারবেন মানুষ কতটা সাম্প্রদায়িক মানসিকতার। আমার কৈশোরের বেশিরভাগ সময় কাটিয়েছি মসজিদের ভেতর। ওইসময় যেসব ইমামরা মসজিদে ছিল তাদের সাথে আমার বন্ধুত্বপূর্ণ সম্পর্ক ছিল। খুব কাছ থেকে তাদের পর্যবেক্ষণ করেছি, তাদের আচরণ দেখেছি, কথা শুনেছি। বলতে বাধ্য হচ্ছি এরপর এদের উপর থেকে রুচি উঠে গেছে। এক ইমামের কথা আমার মনে আছে, সে জুম্মার দিন জিহাদ নিয়ে কড়া বয়ান দিত, অথচ মসজিদে বসে পর্ণ দেখত! মোটেও বাড়িয়ে বলছি না, যা সত্য তাই বলছি। আরেক ইমাম বয়ানে মালাউনদের গালি দেয়, অথচ মক্তবে পড়ানোর সময় মেয়েদের গায়ে হাত দেয়! বলা শুরু করলে আরো বলতে পারব তবে আমি যা বোঝাতে চেয়েছি আশা করি দুইটা উদাহরণেই তা স্পষ্ট হয়েছে। এখন, এই ২০২১ সালেও গ্রামের বাজারে গিয়ে চায়ের দোকানে আড্ডা শুনে আমি অবাক হয়ে যাই! খবরে যখন দেখায় ভারতে মানুষ মারা যাচ্ছে, তখন তারা হাসিমুখে উল্লাস করে! কারণ যে মানুষগুলো মারা যাচ্ছে তারা সবাই হিন্দু। হিন্দুদের মৃত্যু যে আনন্দ করার মতো বিষয় এই শিক্ষাটা তো তারা সেই ছোটবেলা থেকেই পেয়ে এসেছে। তাদের আর দোষ কী! আমাদের এলাকায় কোনো হিন্দু পরিবার ছিল না। দূরের এক গ্রামে দুইটা হিন্দু পরিবার ছিল, তাদের একজন আমাদের বাজারে চুল কাটত। তো সেই ব্যক্তির সাথে বাজারে অন্য যারা ছিল তাদের দেখতাম বেশ ভালোই সম্পর্ক। কিন্তু এই ভালো সম্পর্ক দেখানোটা ছিল স্রেফ বাইরে থেকে, ভেতরে ভেতরে সাম্প্রদায়িক ভাবনা ঠিকই ছিল। দুইটা ঘটনা বললেই বুঝতে পারবেন। তখন ফিচার ফোন মোটামুটি জনপ্রিয় হচ্ছে, মানুষজন রিংটোন হিসেবে ফোনে গান সেট করছে। এমনই একদিন সেই হিন্দু লোকটির ফোন বেজে উঠল, রিংটোন সেট করা ছিল তখন জনপ্রিয় হওয়া "হরে রাম হরে রাম, হরে কৃষ্ণা হরে রাম"। তো এটা শোনার পর আশেপাশে যারা ছিল তাদের রিয়্যাকশন হলো ভয়াবহ! দুয়েকজন তো সরাসরিই বললেন, "এই বেডা এইডা কী লাগাইছো, পাল্টাইয়া ফেল।" তো বেচারা বিব্রতকর পরিস্থিতি থেকে বাঁচতে শেষমেশ তাদের সামনে বসে রিংটোন পাল্টাতেই বাধ্য হয়। আরেকদিনের ঘটনা। যেহেতু তার চুল কাটার সেলুন ছিল, তাই সেখানে বড় আয়নাও ছিল। তো এলাকার ছেলেপুলেরা যারা বাজারে আড্ডা দিত তারা মাঝেমধ্যেই দোকানে গিয়ে চুল আঁচড়াতো। এমনই একদিন এক ছেলে চুল আঁচড়াতে গিয়ে লাইট জ্বালালে ওই লোক বাধা দেয়। এতে জনৈক মুসলিম ভাইয়ের খুব ইগোতে লাগে। সে গালাগালি করতে করতে বের হয়ে যায়। কিছুক্ষণ পর আরো দুয়েকজন হ্যাডমওয়ালা ছেলেকে সাথে নিয়ে আসে। "হালা মালাউনের বাচ্চা, আমাগো বাজারে দোকান দেও আবার আমাগো লগেই ঝগড়া লাগাও। মালাউনের বাচ্চা মালাউন," এরকম বলতে বলতেই তার দোকানে ঢুকে তাকে চড়-থাপ্পর দেয় এবং দোকানের গ্লাসগুলো ভেঙে দেয়! যেই ছেলেরা গ্লাসগুলো ভাঙলো এরা কিন্তু দূরের কেউ নয়! এরাই কিন্তু সেলুনের ওই লোকের সাথে একসাথে চা-সিগারেট খায়, সুযোগ পেলে ফ্রিতে চুল-শেভ করিয়ে নেয়। অথচ, এরাই মনে মনে বিশ্বাস করে "ওই শালা মালাউন, হিন্দুর বাচ্চা, আমাদের থেকে সবসময় নীচে থাকবে।" দুঃখের বিষয় হচ্ছে আমাদের তথাকথিত শিক্ষিত জনগোষ্ঠীও কিন্তু ঠিক এভাবেই ভাবে। যদিও নিজেদেরকে কুল দেখানোর জন্য তারা হিন্দুদের সাথে মিশে ঠিকই, কিন্তু মনে মনে সুপিরিয়র ভাবটা থেকে যায়। কলেজে পড়ার সময় দেখতাম হিন্দু মেয়েদেরকে নিয়ে ছেলেরা কী ধরণের নোংরা মন্তব্য করত। অনেকে বলবেন ওরা তো সব মেয়েকে নিয়েই করে। হ্যাঁ তা ঠিক, তবে হিন্দু মেয়েদের নিয়ে ওদের মন্তব্যের ধরণটা এমন ছিল যে, "এই মেয়ে হিন্দু ঘরে জন্মেছে, এরে রেপ করলেও সমস্যা নাই।" যেহেতু আমার নিজের বেড়ে ওঠা গ্রামে, তাই একটা সময় আমি নিজেও এই ধরণের ধারণাগুলো পোষণ করতাম। কিন্তু একটা সময় যখন অন্ধ অনুকরণ বাদ দিয়ে প্রশ্ন করা শিখলাম, তখন থেকেই ধীরে ধীরে এই মানসিকতা থেকে বের হয়ে এসেছি। কতটুকু পেরেছি জানি না, তবে এই ধরণের হীন চিন্তার বিরুদ্ধে আমৃত্যু লড়াই চালিয়ে যাব। আমার লেখা অনেকেরই ভালো লাগবে না, অনেকে গালি গালাজও করতে পারে, কিন্তু এখানে যা বলেছি তার এক বিন্দুও মিথ্যে নয়। আমার এই ক্ষুদ্র জীবনের বাস্তব অভিজ্ঞতা থেকে প্রাপ্ত কিছু অংশই তুলে ধরেছি। দেশে সাম্প্রদায়িকতা নেই বলে যারা মনে করেন, তীক্ষ্ণ দৃষ্টিতে চারপাশ পর্যবেক্ষণ করুন। কে জানে, আপনার নিজের মধ্যেও হয়ত পেয়ে যেতে পারেন!
কথানক এবং নহলীয়ানা-২ বই দুটিতে আমার দুটি গল্প রয়েছে। কথানক বইতে "ওরা" শিরোনামে আমার গল্পটি সাই-ফাই জনরার৷ গল্পের নামকরণের মতো মূল গল্পের রয়েছে রহস্য। ওরা কারা? তা আমিও জানি না। তবে গল্প পড়লে ওদের সম্পর্কে কিছুটা হলেও জানতে পারবেন। নহলীয়ানা-২ বইতে আমার লেখা "তৃতীয় পুরুষ" গল্পটি রয়েছে। বর্তমান সমাজ থেকে অনুপ্রাণিত হয়েই এই গল্পটি লেখা৷ গ্রাম্য রাজনীতি এবং মানুষের ইমোশন এই দুয়ের মাঝে রয়েছে এক অদ্ভুত মিশ্রণ। এই গল্পটিতে সেটিই ফুটিয়ে তোলার চেষ্টা করেছি। আমার লেখা আছে বলেই বলছি না, বই দুটিতে থাকা প্রতিটি গল্পই অসাধারণ। দক্ষ এডিটর প্যানেলের কঠোর দৃষ্টি পেড়িয়ে আসা প্রতিটি গল্পই গুণে-মানে অনন্য। 
নহলী  গ্রুপে জয়েন করার পরই দেখতাম বেশিরভাগই তার পোস্ট। প্রোফাইলে গিয়ে দেখি দীর্ঘদিন আর্মিতে ছিলেন। "আর্মির লোক আবার লেখালেখিও করেন!" এমন ভাবনা মাথায় এসেছিলও বটে। এগুলো সবই বদরুল মিল্লাত স্যারের সাথে পরিচিত হওয়ার আগের কথা। "ক্রিয়েটিভ রাইটিং কোর্স ২০২০" এর মাধ্যমে অফিশিয়ালি স্যারের সাথে পরিচয় হয়। কোর্স নিয়ে আমি খুব এক্সাইটেড ছিলাম। সবগুলো ক্লাস, হোমওয়ার্ক ঠিকমতো করতাম। ক্লাসের পরে আড্ডাতেও সরব ছিলাম৷ এভাবেই স্যারের সাথে ধীরে ধীরে একটা সম্পর্ক তৈরি হতে থাকে। ক্রিয়েটিভ রাইটিং কোর্স একদিন শেষ হয়, কিন্তু সম্পর্কটা নয়। বরং এরপরই যেন স্যারের নতুন এক রূপ দেখতে পাই। কোর্স চলাকালীন সময়ে স্যারকে আমরা সবাই বেশ ভয় পেতাম। তার পোস্টগুলো দেখলেই ভয়ে সবার কাপাকাপি অবস্থা হতো। এমন না যে স্যার আমাদের সাথে খুব রাগারাগি করতেন বা বকা দিতেন, আসলে স্যারের পারসোনালিটিই ছিল এমন যে তার স্বাভাবিক কথাও আমাদের ভয় পাইয়ে দিত। যাইহোক, কোর্স শেষ হওয়ার পর নহলীতে আমাদের একটা গেট টুগেদার হয় এবং সেদিন আমি স্যারের এক ভিন্ন রূপ আবিষ্কার করি। সেখানে কোনো কঠোরতা ছিল না, ছিল কোমলতা, ভালোবাসা। এরপর ধীরে ধীরে আমার নহলীতে যাওয়া আসা বাড়তে থাকে আর স্যারের সাথেও আরো সহজ হয়ে যাই। নহলী ক্লাবের মেম্বার হিসেবে প্রতি সপ্তাহে কয়েক ঘণ্টা স্যারের সাথে আড্ডা দিতে থাকি। এভাবেই শুধুমাত্র ছাত্র-শিক্ষক সম্পর্ক থেকে আমাদের সম্পর্কটা একটা পরিবারের মতো হয়ে যায়। আর সেই পরিবারের কর্তা আমাদের সবার প্রিয় বদরুল মিল্লাত স্যার৷ এই সংক্ষিপ সময়ে স্যারের কাছ থেকে অনেক কিছু পেয়েছি। ক্রিয়েটিভ রাইটিং কোর্স করে লেখালেখি সম্পর্কিত অনেক গুরুত্বপূর্ণ বিষয় শিখেছি। নহলীতে স্যারের প্রত্যক্ষ তত্ত্বাবধানে এডিটিং কোর্স করে জেনেছি এডিটিংয়ের খুটিনাটি অনেক বিষয়ই। তবে সাহিত্যের বাইরেও অনেক কিছু শিখেছি। স্যার তার বৈচিত্র্যময় জীবনের বিভিন্ন অভিজ্ঞতা আমাদের সাথে শেয়ার করেছেন, আমাদের এগিয়ে যাওয়ার অনুপ্রেরণা দিয়েছেন। আমাদেরকে স্বপ্ন দেখতে শিখিয়েছেন। স্বপ্ন বাস্তবায়ন করার মন্ত্রণাও দিয়েছেন। এই কদিনেই কবে যে স্যার আমাদের এত আপন হয়ে গিয়েছেন, তা টেরও পাইনি! এখন যখন স্যার হুট করে মাঝরাতে কল দিয়ে বলেন, "পিয়াস, ঘুমাইয়া গেছো নাকি? তুমি তো এত তাড়াতাড়ি ঘুমাও না," তখন বেশ ভালোই লাগে। স্যারের সাথে তখন রাতভর আড্ডা দেই। এসবের মাঝেই সূক্ষ্ম ভালোবাসা অনুভব করি। যাইহোক, ধান ভানতে গিয়ে অনেকক্ষণ শিবের গীত গাইলাম। কী লিখতে গিয়ে কী লিখেছি নিজেও জানি না! আজকের এই শুভ দিনে বদরুল মিল্লাত স্যারকে আমি ধন্যবাদ দিতে চাই। লেখালেখিতে বর্তমানে আমার যে আগ্রহ সৃষ্টি হয়েছে তার পেছনে স্যারের অনেক অবদান রয়েছে। স্যার যদি অনুপ্রেরণা না দিতেন তাহলে আমি হয়তো কখনোই একটা উপন্যাস লেখার সাহস করতাম না! স্যার আমাকে শুধু নয়, আমরা যারা নহলী ক্লাবে আছি তাদের সবাইকেই অনেক সুন্দর একটা পরিবার উপহার দিয়েছেন। সেই পরিবারের একজন সদস্য হতে পেরে আমি গর্বিত। পরিবারের কর্তা বদরুল মিল্লাত স্যারের ভালোবাসার ছায়ায় আরো সহস্র বছর কাটিয়ে দিতে চাই…. শুভ জন্মদিন স্যার। ভালো থাকুন, সুস্থ থাকুন। আমাদের মাথার উপর সবসময় বটবৃক্ষের মতো ছায়া হয়ে থাকুন।
বাড়িতে আসার আগে Narcos ডাউনলোড করে নিয়ে আসছি। ভাবছি বসে বসে পুরা সিরিজটা দেখব। সিজন ওয়ান শেষ করার পর সিজন টু শুরু করলাম। দেখি সব ক্যারেক্টার আলাদা, স্টোরিও আলাদা। ভাবলাম পরে হয়তো কোনো এপিসোডে আগেরটার সাথে লিংক আপ করবে। ছয়টা এপিসোড দেখার পর, কী ভেবে একটু গুগল ঘাটাঘাটি করলাম। দেখি Narcos আর Narcos: Mexico আলাদা সিরিজ! আমি Narcos S01 দেখে, Narcos: Mexico এর S02 দেখতেছিলাম! আমার ৬ ঘণ্টা গেছে ফাও! তার উপর Narcos: Mexico S01 না দেখেই হুদাই S02 এর কতগুলা দেখে ফেলছি। ধ্যাত্তেরি 😑
প্রফেসর শঙ্কু পড়েই তার সাথে আমার প্রথম পরিচয়, এরপর ফেলুদা। তার বহুমুখী প্রতিভা দেখে কেবলই বিষ্মিত হয়েছি আর ভেবেছি এও সম্ভব! একজন মানুষ কীভাবে এত গুণের অধিকারী হয়? শুভ জন্মদিন প্রিয় লেখক এবং গুণী পরিচালক সত্যজিৎ রায়৷ লাখো মানুষের অন্তরে আপনি হাজার বছর বেঁচে থাকবেন। 😍
এই পোস্টটা যতবার পড়ি, ততবারই কেন যেন গলার কাছটা ভারী হয়ে ওঠে।
আপনার পড়া সেরা কিছু বই সাজেস্ট করে যান। [বাংলা বই] থ্রিলার, সাই-ফাই প্রেফার্ড। হরর, ফ্যান্টাসি পছন্দ করি না। সমসাময়িক জনরায় সবার লেখা পড়ি না। খুব ভালো মানের হলেই কেবল পড়ি।
বুক রিভিউ: সপ্তরিপু লেখক: রবিন জামান খান ফ্ল্যাপ স্টোরি: গল্পটা আন্তর্জাতিক ষড়যন্ত্রের নয়, কিংবা ইতিহাসের বুকে লুকিয়ে থাকা ভয়ঙ্কর কোনো সত্যেরও নয়-যা প্রকাশ পেলে পাল্টে যাবে ইতিহাসের গতিপথ। বরং গল্পটা একজন ডিমোশন পাওয়া পুলিশ অফিসারের। একদিকে পারিবারিক বিপর্যয় অন্যদিকে ক্যারিয়ারের যখন বারোটা বেজে গেছে, এমন সময় অদ্ভুত এক কেসের দায়িত্ব এসে পড়ে ইন্সপেক্টর আহমেদ বাশারের ওপরে। ময়মনসিংহ শহরের পরিত্যক্ত এক পুকুরের নিচ থেকে উদ্ধার হয় একটি পুরনো গাড়ি, ভেতরে একজন মানুষের লাশ। এই ঘটনার প্রকৃত স্বরূপ উদ্ধার করতে গিয়ে বাশার যখন দিশেহারা তখন তাকে সাহায্য করতে এগিয়ে আসে সাংবাদিক জয়া সরকার। তাদের সাথে ঘটনাচক্রে জড়িয়ে পড়ে এক আর্কিওলজিস্ট। ঘটনার পরিক্রমায় তারা জানতে পারে বর্তমান সময়ের এই রহস্য সমাধান করতে হলে তাদেরকে ডুব দিতে হবে অতীতের এক অন্ধকার সময়ে, যখন ভারতবর্ষের বুকে বিচরণ করে বেড়ােত হিংস্রতম খুনে ডাকাতের দল ইতিহাসে যারা 'ঠগী' নামে পরিচিত। বৃটিশ অফিসার ক্যাপ্টেন জেমস ম্যাকফি আর ইন্সপেক্টর আহমেদ বাশারের সাথে আপনাদেরকেও সপ্ত রিপুর মধ্য দিয়ে ঠগী'দের অন্ধকার ভূবনে আমন্ত্রণ। পাঠ প্রতিক্রিয়া: দীর্ঘদিন পর পছন্দের থ্রিলার জনরার বই পড়লাম, তাও আবার বহুল আলোচিত একটি বই। এক্সপেকটেশন বেশিই ছিল। এবং লেখক আমাকে হতাশ করেননি। হিস্টোরিক্যাল থ্রিলারে টুইস্টের থেকেও বেশি গুরুত্বপূর্ণ হচ্ছে হিস্টোরিকে ফিকশনের সাথে রিলেট করা এবং সেটাকে বিশ্বাসযোগ্য ও উপভোগ্য করে তোলা। রবিন জামান খানের লেখা আগে পড়ায় আমি জানি এই কাজটা তিনি খুব ভালোভাবেই করতে পারেন। সপ্তরিপু উপন্যাসে ইতিহাসের অনেক উপাদান উঠে এসেছে, এবং চমৎকার স্টোরি টেলিং এর কারণে সেই গল্পগুলো পড়তে একটুও খারাপ লাগেনি। দুইটা ভিন্ন টাইমলাইনে এগিয়ে যাওয়া গল্পকে এক সুতোয় গাথতেও লেখক যথেষ্ট মুন্সিয়ানা দেখিয়েছেন। ক্যারেক্টার ডেভেলপমেন্টের জন্য পর্যাপ্ত সময় দিয়েছেন। ওভার অল বললে, সাহিত্যগুণ সম্পন্ন চমৎকার একটি থ্রিলার। হিস্টোরিক্যাল থ্রিলার প্রেমীদের জন্য সুখপাঠ্য একটি বই। 
বেহুলা পুরো ঘরজুড়ে অন্ধকার। আমি একটা চেয়ার পেতে বারান্দায় বসে আছি। বাইরে বহুতল ভবনগুলোর বিভিন্ন ফ্লোরে আলো জ্বলছে, অনেক দূর থেকে তা দেখতে বেশ ভালোই লাগে। চৈত্রের শেষে বৈশাখের আগমনী বার্তা হিসেবে ঝড়ো বাতাস বইছে। সেই বাতাস গায়ে মাখছি আর কানে ইয়ারফোন গুজে শুন্যের "বেহুলা" গানটা শুনছি। গানের লিরিক্সটা দারুণ হয়েছে। "ও বেহুলা, আমি মরলে আমায় নিয়ে ভাসাইয়ো ভেলা..." আমিও একসময় কোনো এক বেহুলাকে কোনো একসময় এই কথা বলেছিলাম! সে সূদুর অতীতের কথা। ভাবলে আজও মন কেমন করে ওঠে। কোনোমতেই সে সময়ের ভাবনা মনে করতে চাচ্ছিলাম না, কিন্তু আবহটাই এমন যে আমাকে অতীতের স্মৃতিচারণ করতে বাধ্য করে তুলল! ***** হিমার সাথে যখন আমার প্রথম দেখা হয় তখন আমি ভার্সিটির তৃতীয় বর্ষের শিক্ষার্থী। ক্লাসিক্যাল মেকানিক্স ক্লাসে স্যারের ঝারি খাই, সিইডি এক্সামে ফেইল করি আর মোকাররমের চায়ের দোকানে বসে সিগারেট টানি এই অবস্থা! এমনই একদিন কোনো এক অলস সকালে বা দুপুরেও হতে পারে, সিগারেটের ধোয়া ফুকতে ফুকতে মেয়েটার সাথে দেখা হয়। সদ্য শেষ হওয়া সিইডি ইনকোর্সে ডাব্বা মেরে মুখ দিয়ে যাচ্ছেতাই ধরণের কিছু অশ্রাব্য শব্দ বলছিলাম এমন সময় দেখি মেয়েটা আমার দিকে কপাল কুঁচকে একরাশ বিরক্তি নিয়ে তাকিয়ে আছে! সুন্দরী মেয়েদের কপাল কুঁচকালেও যে এত ভালো লাগে তা আমি এর আগে জানতাম না। আমার জীবনের গতিপথ পালটে দেয়ার সূচনাটা হয়েছিল ঠিক এভাবেই। গল্প শুনে বুঝতেই পারছেন, মেয়েটাকে প্রথম দেখাতেই আমি পছন্দ করে ফেলেছি। একুশ বসন্ত পার হওয়ার পর আমার জীবনে প্রথম প্রেমের কুড়ি ফুটল। আমার তো তখন বাকবাকুম অবস্থা। পরবর্তী এক সপ্তাহ ক্লাস ল্যাব বাদ দিয়ে মোকাররমের চায়ের দোকানে ঠায় বসে রইলাম মেয়েটাকে আরেকবার দেখার জন্য। কিন্তু মেয়েটার ছায়াও আমার চোখে পড়ল না। কিন্তু আমি তো বাপু হাল ছাড়ার পাত্র নই। ভালো যখন লেগেছে এই মেয়েকে যে আমার খুঁজে বের করতেই হবে। এক সপ্তাহ কেন, দরকার হয় এক মাস বসে থাকব, এক বছর বসে থাকব, তবু কপাল কুচকানো সেই মেয়েটাকে আমার আরেকবার দেখতেই হবে! একমাস বসে থাকতে হলো না, এক সপ্তাহ পরই মেয়েটাকে আবার দেখতে পেলাম। দূর থেকে একটা মেয়ের সাথে হেটে আসছিলো আর কিছু একটা বলে হাসছিলো। যার কপাল কুঁচকানো দেখে আমার হৃদয়ে বসন্ত এসেছে, তার হাসি দেখে কী অবস্থা হয়েছিলো তা আপনারাই আন্দাজ করে নিন। আমি খুব করে চাচ্ছিলাম ফিজিক্সের সব ল'কে বৃদ্ধাঙ্গুলি দেখিয়ে সময় বাবাজি এখানেই থেমে যাক, সে শুধু হাসতে থাকুক আর আমি তাকিয়ে থাকব অপলক! কিন্তু সেরকম কিছুই ঘটেনি, যথারিতি ফিজিক্সের সব ল ঠিকঠাকমতোই কাজ করেছিল এবং সেও একসময় হাসতে হাসতে আমার কাছাকাছি চলে আসে। তার দিকে অমন হা করে তাকিয়ে থাকায় সে আমার দিকে আবারো বিরক্তির দৃষ্টিতে তাকায়। আর আমি এবারে হা বন্ধ করে তার দিকে তাকিয়ে মিটমিটিয়ে হাসতে থাকি। হাতের সিগারেটটা ফেলে দিয়ে তার দিকে এগিয়ে গিয়ে বলি,"হাই, আমি আকাশ, অনিরুদ্ধ আকাশ...!" মূল গল্পের শুরু এখান থেকেই। সে তখন ইকোনমিকসে ফার্স্ট ইয়ারে পড়ত। তানিয়া নামে তার এক বান্ধবী ছিলো আমাদের ডিপার্টমেন্টেরই জুনিয়র, ওর সাথেই মাঝেমধ্যে দেখা করতে আসত। এভাবেই আমাদের গল্পের শুরু হয়। প্রথম সাক্ষাতে তার কপাল কুঞ্চনের কারণ হওয়া আমি শেষমেশ তার হৃদয়ে কাঁপন তুলতে সক্ষম হই। সেই সময়গুলো ছিল আমার জীবনের শ্রেষ্ঠ সময়। আইনস্টাইনকে আপেক্ষিকতার সূত্র সহজে বোঝাতে বললে তিনি বলেছিলেন, "তুমি যখন সুন্দরী কোনো রমণীর সাথে এক ঘণ্টা বসে থাকবে, তখন তোমার মনে হবে মাত্র এক মিনিট..।" হিমার প্রেমে পড়ার পর আইনস্টাইন গুরুজির এই কথা হাড়েহাড়ে টের পাই। কীভাবে কীভাবে যেন তিন বছর পার হয়ে যায়। তখন আমি প্রেমে এতটাই দিওয়ানা যে একের পর এক কোর্সে ডাব্বা খেয়ে চলেছি, আর নামের পাশে রি-অ্যাড পদবী বাড়িয়ে চলেছি। ওদিকে হিমার গ্র‍্যাজুয়েশনও তখন শেষ। আর আমি তখনও পেন্ডুলামে ঝুলে আছি। না ছাত্র না কর্মজীবী এমন এক অবস্থায়! প্রতিটা লাভ স্টোরিতেই একটা দ্বন্দ্ব থাকে, আমারটাও তার ব্যতিক্রম নয়। হিমার পরিবার ওর বিয়ে ঠিক করে ফেলল। ছেলে তাদের আগে থেকেই পছন্দ করা ছিল। হিমার কোনো মতামত-টতের ধার না ঘেষে তারা সোজাসুজি বিয়ের দিন তারিখ ফাইনাল করে ফেলে। শীতের কোনো এক রাতে আমার ঘুম ভাঙিয়ে হিমা এই হৃদয়বিদারক খবরটি জানায়৷ চতুর্থবারের মতো সিইডি এক্সাম দেয়ার প্রস্তুতি নিতে নিতে ক্লান্ত হয়ে কেবল ঘুমিয়েছিলাম, কিন্তু ওই এক কল আমার ঘুম তো ভালো, পুরো চেতনাই কেড়ে নেয়। পরের শুক্রবার হিমার বিয়ে হয়ে যায়। আর তার বিয়ের সাথে সাথে আমাদের লাভ স্টোরিও শেষ হয়ে যায়... ****** কান থেকে ইয়ারফোনটা খুলে ফেললাম। বেহুলা গানের ভিডিয়ো কম্পোজিশনটা বেশ ভালো হয়েছে। অতীতের স্মৃতিচারণ শেষ করার পর এখন আর গান শোনার মুড নেই। বাতাসটাও কেমন যেন ভারী মনে হচ্ছে। কে জানে, আমার গল্প শুনেই ওদের মন খারাপ হয়েছে কিনা! বারান্দা ছেড়ে বিছানার দিকে পা বাড়াই। খাটের ওপর গুটিশুটি মেরে ঘুমিয়ে আছে এক মানবী। জানালা থেকে খানিকটা আলো এসে তার মুখের ওপর পড়ায় অদ্ভুত সুন্দর লাগছে। আমি ধীরপায়ে তার দিকে হেটে গিয়ে, আলতো করে তার কপালে ভালোবাসার চিহ্ন এঁকে দেই। জবাবে সে কপালটা খানিকটা কুঁচকে একরাশ বিরক্তি নিয়ে ঘুম ঘুম চোখে আমার দিকে তাকায়। হিমার কুঞ্চিত কপালের দিকে তাকিয়ে আমি নয়শত পঁচাশিতমবারের মতো তার প্রেমে পড়ে যাই। ও হ্যাঁ, শুক্রবার হিমার বিয়ে হয়েছিল ঠিকই, তবে পাত্র ছিলাম আমি। আর সেবারও আমার সিইডি পরীক্ষায় ফেল করতে হয়েছিল। বিনিয়ামীন পিয়াস
কে জানে কখন, কোথায়, কোন বিন্দুতে মিলিত হয়েছি তুমি, আমি ও মহাবিশ্ব! ঈশ্বর, তুমি তো আমায় সবই দিয়েছ তবু কেন বারবার মনে হয় আমি নিঃস্ব? #কাব্যেরাঙাএকুশ
#পাঠকের_রাজ্য #তাবারক_হোসেন_বুক_রিভিউ_প্রতিযোগিতা "এই মৃত্যুর মধ্য দিয়ে …ও প্রমাণ করে গেল, এই পৃথিবী যোগবিয়োগের এক অদ্ভুত খেলাঘর" উপন্যাস: নিষ্পত্তি কাহিনী সংক্ষেপ: ব্রেসলেট উপন্যাসে অমীমাংসিত কিছু ঘটনাবলির নিষ্পত্তি ঘটাতেই মূলত এই উপন্যাস। মিথ্যে মামলায় শিশিরের ফাঁসির রায়, নাহারের বিয়ে এবং শামীম-ফারিয়ার রসায়নের মধ্য দিয়েই শেষ হয়েছিল ব্রেসলেট উপন্যাসটি। তার পর থেকেই শুরু হয়েছে নিষ্পত্তি উপন্যাসটি। শিশিরের অবর্তমানে মানসিকভাবে ভেঙে পড়া গ্রামটিতে আশার আলো হয়েই যেন আসেন ওসি কেয়ামত আলী। সাধারণ মানুষের সাথে সহজেই মিশে গিয়ে এলাকায় আবারও শান্তি ফিরিয়ে আনেন। একই সাথে মিথ্যে মামলা হতে শিশিরের মুক্তির জন্য আপ্রাণ চেষ্টা চালিয়ে যান। অন্যদিকে, নাহারের বিয়ের পর একাকী জীবনযাপন করতে থাকে শামীম। একাকী বলাটা ভুল হবে, কারণ তার ছায়াসঙ্গী হয়ে ছিল ফারিয়া। দুজনে খুব কাছাকাছি থাকলেও তাদের মাঝে যেন রচেছিল এক অদৃশ্য দেয়াল। যে দেয়াল ভেঙে এক অপরের হৃদয়ের গহীনের কথাটুকু জানতে পারছিল না। ওসি কেয়ামত আলী শিশিরকে শেষরক্ষা করতে পেরেছিল কি? ফারিয়া-শামীমের সম্পর্কের পরিণতি কী? শামীমকে ছেড়ে গিয়ে নাহার কি সত্যিই সুখে আছে? এইসব প্রশ্নের উত্তর পেতে হলে পড়তে হবে নিষ্পত্তি উপন্যাসটি। পাঠ প্রতিক্রিয়া: একটা উপন্যাস শুধু একটা গল্পই বলে না, জীবনের নানা পট পরিবর্তনকে চোখের সামনে দৃশ্যায়িত করে। জীবন যে হাসি-কান্না, প্রাপ্তি-অপ্রাপ্তি, আনন্দ-বেদনা, যোগ-বিয়োগের এক অপূর্ব সংমিশ্রণ তাই একটা উপন্যাসে যত্ন করে ফুটিয়ে তোলা হয়। মানব জীবনে কখনো কখনো এমন হয় যে একটা নির্দিষ্ট ঘটনা একদম অবধারিত মনে হয়, কিন্তু শেষ মুহূর্তে এসে কোনো কারণে তা আর ঘটে না। বরং যা দূরতম কল্পনায়ও ভাবা হয়নি তাই ঘটে যায়। নিষ্পত্তি উপন্যাসে এই বিষয়গুলো চমৎকারভাবে ফুটিয়ে তোলা হয়েছে। বড় পরিসরে বিবেচনা করলে উপন্যাসটিতে মানব জীবনের চিরাচরিত গল্পই যেন বলা হয়েছে। আরেকটা বিষয় হচ্ছে, উপন্যাসটিতে পজেটিভিটির ওপর বেশ ফোকাস করা হয়েছে৷ এটা একটা ভালো দিক। ওসির চরিত্র কিংবা নাহার-ফারিয়ার পুনর্মিলনী দুই জায়গাতেই নেগেটিভ কিছু দেখানোর সুযোগ ছিল, কিন্তু সেখানে পজেটিভ দৃশ্যায়ন যে কাউকে ভালো দিকে প্রভাবিত করবে। পারিবারিক সম্প্রীতি, মানুষের প্রতি মানুষের ভালোবাসা, মমত্ববোধ এই বিষয়গুলোকেও বেশ দারুণভাবে উপন্যাসে ফুটিয়ে তোলা হয়েছে। অন্যের বিপদাপদে এগিয়ে যাওয়ার যে শিক্ষা সমাজ থেকে প্রায় উঠে যেতে বসেছে তার চর্চা দেখানো হয়েছে নিষ্পত্তি উপন্যাসে। বোঝাই যাচ্ছে, এতসব পজেটিভ ব্যাপার ভালো লাগারই কথা! হ্যাঁ আমার কাছেও এই কারণেই উপন্যাসটি ভালো লেগেছে। পাঠ পর্যালোচনা: যেহেতু এই উপন্যাসের অধিকাংশ চরিত্রই ব্রেসলেট উপন্যাসের, তাই এখানে নতুন করে আর চরিত্রের চিত্রায়ণ করা হয়নি। ব্রেসলেট পড়ার পর নিষ্পত্তি পড়লে কারো কোনো সমস্যা হবে না। তবে যদি কেউ ব্রেসলেট না পড়ে নিষ্পত্তি উপন্যাস দিয়েই শুরু করে তাহলে শুরুতে খানিকটা খটকা লাগতে পারে। তবে খুব বেশি সমস্যা হওয়ার কথা না। উল্লেখযোগ্য নতুন চরিত্র হিসেবে এসেছে ওসি কেয়ামত আলী এবং তার স্ত্রী তামাশা বেগম। নতুন এই চরিত্রদ্বয়ের চিত্রায়ণ যথার্থ হয়েছে। তবে তাদের নামকরণ নিয়ে আমার কিছুটা আপত্তি রয়েছে। একজন ওসি হিসেবে কেয়ামত আলীর নাম আমার কাছে যথাযথ মনে হয়নি। এই নামে সচরাচর লোকজন দেখা যায় না। তাছাড়া পুলিশের একজন উচ্চপদস্থ কর্মকর্তার নামকরণে খানিকটা ভারিক্কি ভাব না থাকলে সেটা চরিত্রের সাথে খাপ খায় না। চরিত্রের ভিজুয়ালাইজেশনে নামকরণ খুব গুরুত্বপূর্ণ একটা উপাদান। "করিমুদ্দিন" নাম শুনলে আমরা যে চরিত্র কল্পনা করি, "হাসান চৌধুরী" শুনলে কিন্তু সেরকম চরিত্র কল্পনা করি না। একই কথা প্রযোজ্য তার স্ত্রীর ক্ষেত্রে। যদিও লেখক তামাশা বেগমের নামের একটা যুক্তি দেখিয়েছেন, কিন্তু পুরো উপন্যাসে তাকে এই নামে বর্ণনায় আনাটা আমার কাছে একটু বেখাপ্পা লেগেছে। তার আসল নাম দিয়ে বর্ণনা করলেই বরং ভালো লাগত। যে থিমের উপর ভিত্তি করে উপন্যাসটি লেখা হয়েছে তা বেশ ভালো একটি থিম। এবং উপন্যাসের ভেতরে বিভিন্ন জায়গায় পজেটিভ মেসেজ দেয়া হয়েছে। পারিবারিক সম্প্রীতি এবং একে অন্যের প্রতি শ্রদ্ধাবোধের শিক্ষাটা খুব সুন্দরভাবে উপস্থাপন করা হয়েছে। উপন্যাসের স্টোরি টেলিং ভালো ছিল। গল্পে ফ্লো ছিল, যে কারণে উপন্যাস বেশ দ্রুত এগিয়েছে। তবে এই উপন্যাসটিতে সংলাপের আধিক্য লক্ষনীয়। দীর্ঘ সংলাপ থাকা দূষণীয় নয়, তবে এতে অনেক সময় পড়ার গতি বাধাপ্রাপ্ত হয়। সংলাপ রচনার ক্ষেত্রে এই দিকটা খেয়াল রাখা জরুরি। রূপক, উপমাসহ সাহিত্যের অলঙ্কার হিসেবে পরিচিত অন্যান্য লিটারেরি টুলসের ব্যবহারে লেখক বরাবরের মতোই দক্ষতা দেখিয়েছেন। এই উপাদানগুলোর যথাযথ ব্যবহার একটা লেখাকে আকর্ষণীয় করে তোলে। লেখক খুব সুন্দরভাবেই এই টুলসগুলো ব্যবহার করেছেন। গল্পের ডেভেলপমেন্টে কিছু জায়গায় আমার খটকা লেগেছে। যেমন, ওসি কেয়ামত আলী এবং তমিজউদ্দিনের প্রথম দিকের কথোপকথনে লেখক দেখিয়েছেন, ওসি সাহেবের স্ত্রীর নাম জিজ্ঞেস করলে তিনি বলেন "তামাশা বেগম"। তার আসল নাম হচ্ছে লুৎফুন নাহার, তামাশা বেগম মূলত মজা করে দেয়া একটা নাম। তো, ওসি সাহেব কেন এই নামটা প্রথম পরিচয়েই বাইরের কাউকে বলবেন? এটা তো যৌক্তিক মনে হলো না। ১১ নাম্বার অধ্যায়ে, প্রথম অনুচ্ছেদে বলা হয় আগস্টের সাত তারিখ, হাইকোর্টে আপিল শুনানির আর দুই দিন বাকি। অথচ দ্বিতীয় অনুচ্ছেদে বলা আগস্টের তিন তারিখ, আপিল শুনানির দিন চারেক বাকি। সাধারণত ভিন্ন অধ্যায়ে টাইমলাইনের ওলট-পালট হলে সমস্যা হয় না। কিন্তু একটা অধ্যায়ের ভেতর টাইমলাইনের ক্রমবিন্যাস বজায় রাখাটা জরুরি। ২৩ নাম্বার অধ্যায়ে সতীদাহ প্রথা নিয়ে দীর্ঘ আলোচনা ছিল, যা আমার কাছে উপন্যাসের মূল গল্পের সাথে প্রাসঙ্গিক মনে হয়নি। এটাকে আরো ছোটো করে উপস্থাপন করলেও সমস্যা হতো না। উপন্যাসের শুরুটা দীর্ঘ সংলাপের মাধ্যমে না করে অন্য কোনো চমকপ্রদ ঘটনা বা আকর্ষনীয় কিছু দিয়ে শুরু করলে ভালো হতো। কারণ একটা উপন্যাসের জন্য চমৎকার শুরু গুরুত্বপূর্ণ একটি উপাদান। আমার আলোচনা দেখে ভয় পাওয়ার কিছু নেই! সবমিলিয়ে উপন্যাসটি আমার কাছে বেশ ভালোই লেগেছে। বিশেষ করে উপন্যাসের শেষদিকে একাধারে নাটকীয়তা এবং পজেটিভিটি দুটোই ছিল। ব্যতিক্রমী প্লট, একাধিক চরিত্রের জীবনের গল্প এবং মানুষের প্রতি মানুষের ভালোবাসা এসবের সংমিশ্রণে সুখপাঠ্য একটি উপন্যাস। ******* বই: তিন রাগিনী উপন্যাস: নিষ্পত্তি মুদ্রিত মূল্য: ১০০০৳ প্রকাশনী: অন্যপ্রকাশ পারসোনাল রেটিং: ৮/১০ ******** রিভিউ লেখক: বিনিয়ামীন পিয়াস শিক্ষার্থী, পদার্থবিজ্ঞান বিভাগ, ঢাকা বিশ্ববিদ্যালয় ঠিকানা: ইব্রাহিমপুর, ঢাকা
#পাঠকের_রাজ্য #তাবারক_হোসেন_বুক_রিভিউ_প্রতিযোগিতা "নাহার মাথা নেড়ে জানায়, সে কথা বলবে না, মুখে কিছু বলে না। সঙ্গে সঙ্গে নাহারের খোঁপা খুলে গিয়ে পিঠে ছড়িয়ে পড়ে। এই অসতর্ক বিরল মুহূর্তের অনুভূতি নিয়ে একজন কবিত্বহীন মানুষও কবি হয়ে উঠতে পারে।" কাহিনী সংক্ষেপ: ব্রেসলেট মূলত একটা সমসাময়িক জনরার উপন্যাস। উপন্যাসটিতে একটি উচ্চবিত্ত পরিবারের গল্পের মাধ্যমে মূলত ভাই-বোনের ভালোবাসার চিত্র ফুটিয়ে তোলা হয়েছে। এছাড়াও পারিবারিক সম্প্রীতি, মানব সম্পর্কের জটিল সমীকরণ এসব বিষয়ও ফুটে উঠেছে। উপন্যাসের সকল চরিত্রকে ছাড়িয়ে মূল চরিত্র হয়ে উঠেছে মুনিয়া। এছাড়াও অন্যান্য মুখ্য চরিত্রের মধ্যে রয়েছে শামীম, নাহার, ফারিয়া এবং শিশির। উপন্যাসের শুরু হয় মুনিয়া এবং তার ভাই শামীমের মধ্যে খুনসুটি দিয়ে। এরপর ধীরে ধীরে পরিচয় করিয়ে দেয়া হয় মুনিয়ার বান্ধবী এবং শামীমের প্রেমিকা নাহারের সাথে। শামীম-নাহারের দীর্ঘদিনের ভালোবাসার সম্পর্কে অনেক অনেক অভিমানী মুহূর্তের সাক্ষী মুনিয়া, যে কিনা নিজেকে এই সম্পর্কে একজন রেফারির ভূমিকায় কল্পনা করে। তাদের হাসিখুশি পরিবারের মধ্যমণি মুনিয়া। পরিবারের প্রতিটি সদস্যই তাকে ভালোবাসে এবং তার উপর নির্ভরশীল। শুধু যে পরিবারের সদস্যরাই নির্ভরশীল তা নয়, বরং বান্ধবীমহলেও সে সবার মধ্যমণি। আপাতদৃষ্টিতে সুখী মনোভাবের এই উপন্যাসেও আসলে কনফ্লিক্ট আছে, আছে বেদনার সুর। কিন্তু কোথায় সেই কনফ্লিক্ট তা জানতে হলে পাঠককে পড়তে হবে "ব্রেসলেট" উপন্যাসটি। পাঠ প্রতিক্রিয়া: অনেকদিন পর সাবলীল একটা উপন্যাস পড়লাম বলে মনে হলো। চরিত্রের বুনন বেশ ভালো লেগেছে। উপন্যাসে লেখক ভাই-বোনের সম্পর্কের যে দিকটি ফুটিয়ে তুলেছেন তা সত্যিই প্রশংসনীয়। আসলে জগতের অন্যতম সুন্দর এই সম্পর্ক নিয়ে লেখালেখি খুব বেশি হয়েছে কিনা আমি জানি না, তবে লেখক যে যত্ন দিয়ে ভাই-বোনের মধ্যকার ভালোবাসাটুকু ফুটিয়ে তুলতে চেয়েছেন তা আমার হৃদয় স্পর্শ করেছে। এছাড়াও তিনি পারিবারিক সম্প্রীতির প্রতি ফোকাস করেছেন যা বর্তমান সমাজের জন্য একটা শুভ বার্তা বয়ে আনতে সক্ষম বলে আমি মনে করি। বর্তমান সমাজে যেখানে পরিবারের ভেতরেই অশান্তির সৃষ্টি হয় সেখানে সামাজিক সম্পর্ক কলুষিত হওয়াটাও আশ্চর্যজনক কিছু নয়। অথচ পরিবারে যদি সুখ আনা সম্ভব হয়, তাহলে সেই সুখকে অ্যামপ্লিফাই করে সমাজের সর্বস্তরে পৌঁছে দেয়া সম্ভব। "ব্রেসলেট" উপন্যাসে লেখকও ঠিক এই জিনিসটাই দেখিয়েছেন। সর্বোপরি, পুরো উপন্যাসে তিনি যে পজেটিভ মনোভাব দেখিয়েছেন তা আমার বেশ ভালো লেগেছে। পাঠ পর্যালোচনা: আমার মনে হয় লেখক তাবারক হোসেনের লেখার সবচেয়ে শক্তিশালী অংশ হচ্ছে তার চরিত্রের চিত্রায়ণ। তিনি খুব সুন্দরভাবে এই কাজটা করতে সক্ষম। প্রতিটি চরিত্রকে তিনি এত নিখুঁতভাবে তৈরি করেছেন যে সহজেই তাদের একটা প্রতিচ্ছবি আঁকা সম্ভব হয়েছিল। যা বইটি পড়ার গতিকে আরো ত্বরান্বিত করেছে। তবে সবগুলো চরিত্রের মাঝেও মুনিয়া এবং শিশির চরিত্রটি বেশি সুন্দর হয়েছে। মুনিয়ার চরিত্রের যে চঞ্চলতা এবং একই সাথে বুদ্ধিমতী দিক তা নিপুনভাবে ফুটিয়ে তোলা হয়েছে। অন্যদিকে বিভিন্ন ঘটনার মাধ্যমে শিশির চরিত্রটির পরোপকারী মনোভাব চিত্রায়িত করা হয়েছে। যা যে-কোনো পাঠকের মনে সহজেই দাগ কাটতে সক্ষম। স্টোরি টেলিং নিয়ে আমার অভিযোগ করার কোনো জায়গা নেই। স্টোরি টেলিং বেশ ভালো হয়েছে। যেকোনো পাঠকই দ্রুততার সাথে উপন্যাসটি পড়ে ফেলতে পারবে। এবং স্টোরি টেলিংয়ের মাধুর্যের কারণেই উপন্যাসের সৌন্দর্য অনেকখানি বেড়ে গিয়েছে। একটা ফিকশনকে তখনই ভালো বলা যায় যখন তাতে সরলতা (simplicity) এবং প্রাঞ্জলতা (clarity) থাকে। এবং আমার মনে হয়েছে ব্রেসলেট উপন্যাসের বর্ণনাভঙ্গিতে যথেষ্ট সরলতা ছিল, একইসাথে প্রাঞ্জলও ছিল। যার কারণে মূল গল্পটি সহজেই হৃদয়ঙ্গম করা সম্ভব হয়েছে। লিটারেরি টুলসের ব্যবহার আমি খুব ভালোভাবে পর্যবেক্ষণ করি। কারণ এই জায়গাটাতে লেখকের সৃজনশীলতা বেশ ভালোভাবে বোঝা যায়। বরাবরের মতো এই উপন্যাসেও লেখক দারুণ সব লিটারেরি টুলস ব্যবহার করেছেন। মুনিয়া এবং মাজহারুল সাহেবের সাক্ষাতের দৃশ্যে তিনি একটা রূপক ব্যবহার করেছেন যার উদাহরণ না দিয়ে পারছি না- "দুই জার্মানির এক হওয়ার পর রক্তের টানে পুনর্মিলিত হওয়া স্বজনদের দৃশ্যের সঙ্গে মাজহারুল হকের ডাইনিং রুমের দৃশ্যের তুলনা করা যায়।" এই একটা লাইনেই তিনি কী চমৎকারভাবে তাদের আবেগকে দৃশ্যায়িত করেছেন! শুধু রূপক বা উপমার ব্যবহারই নয়, গল্পের প্রয়োজনে তিনি সার্কাজমের মতো টুলসও ব্যবহার করেছেন। যা গল্পকে প্রাণবন্ত করে তুলেছে। ব্রেসলেট উপন্যাসটি যে থিমকে ঘিরে রচিত হয়েছে তা বেশ ভালো এবং ব্যতিক্রমী একটি থিম। উপন্যাসের ভেতরে তিনি অনেকগুলো পজেটিভ মেসেজ দিয়েছেন যা ভালোলাগার মতো। এছাড়াও তিনি উপন্যাসের মূল গল্প বলার পাশাপাশি চরিত্রসমূহের কিছু মনস্তাত্ত্বিক বিশ্লেষণ করেছেন। ভালোবাসার সম্পর্কের মনস্তাত্ত্বিক বিশ্লেষণের মাধ্যমে তিনি সম্পর্কের জটিলতাকে সহজভাবে ফুটিয়ে তোলার চেষ্টা করেছেন। এই বিষয়গুলো আলাদাভাবে চোখে পড়ার মতো। গল্পের ডেভেলপমেন্ট বেশ ভালো ছিল। ঝরঝরে বর্ণনা উপন্যাসটিকে সহজবোধ্য এবং গতিময় করে তুলেছে। তবে, দুয়েক জায়গায় লেখক কোনো চরিত্রকে দিয়ে গান গাওয়ানোর সময় গানের অনেকখানি অংশ তুলে দিয়েছেন, যা আমার কাছে প্রাসঙ্গিক মনে হয়নি। এর বদলে তিনি বরং প্রথম তিন-চার লাইন বা তার পছন্দের তিন-চার লাইন দিতে পারতেন। এবং এভাবে দিলেই মনে হয় ভালো হতো। শিশির চরিত্রেকে ঘিরে বেশ কিছু ঘটনা এসেছে যা ভালো লাগার মতোই ছিল। কিন্তু আমার মনে হয়েছে কোর্টের ঘটনাটিকে এত বিস্তারিত না লিখলেও হতো। কারণ ওখানকার পুরো ঘটনাটি মূল গল্পের সাথে প্রাসঙ্গিক নয়। তাই অংশটুকু সংক্ষেপে লিখলেও কোনো সমস্যা হতো বলে আমার মনে হয় না। বানান ভুল খুব বেশি চোখে পড়েনি। তবে "নি" প্রত্যয়টিকে পুরো উপন্যাসজুড়ে বিযুক্তভাবে লেখা হয়েছে, যেটি মূলত শব্দের সাথে সংযুক্ত হওয়ার কথা। আশা করি পরবর্তী সংস্করণে এটি ঠিক করা হবে। সবমিলিয়ে বলব, ব্রেসলেট উপন্যাসের সাথে আমার জার্নিটুকু বেশ উপভোগ্য ছিল। ******* বই: তিন রাগিনী উপন্যাস: ব্রেসলেট লেখক: তাবারক হোসেন মুদ্রিত মূল্য: ১০০০৳ প্রকাশনী: অন্যপ্রকাশ পারসোনাল রেটিং: ৮/১০ ******** রিভিউ লেখক: বিনিয়ামীন পিয়াস শিক্ষার্থী, পদার্থবিজ্ঞান বিভাগ, ঢাকা বিশ্ববিদ্যালয় ঠিকানা: ইব্রাহীমপুর, ঢাকা
গতবছর এপ্রিলের চার তারিখ ভবিষ্যৎ আমার(বর্তমান আমি) কাছে একটি চিঠি লিখেছিলাম যা গত চার এপ্রিলে পেয়েছি। চিঠিটি দেখে আমি হতাশ। কারণ এই একবছরে আমি যা যা করতে চেয়েছিলাম, তার কিছুই করিনি! হ্যাঁ, পজেটিভ অনেককিছু করেছি বটে, তবে যা কিছু করা অবশ্যই দরকার ছিলো তা কিছুই করিনি। এখন নিজের ওপরই নিজের রাগ লাগছে। পুরো লক ডাউনের সময়টা কীভাবে হেলায় নষ্ট করেছি তা ভাবতেই এখন দুঃখবোধ হচ্ছে। একাডেমিক পড়াশোনার কথা তো পুরোপুরি বাদ, আত্ম-উন্নয়নমূলক অনেক কিছু করার সুযোগ থাকলেও করা হয়ে ওঠেনি। এবছর হুট করে লক ডাউনের ঘোষণা আসায় আমার বেশ লস হলেও ভাবলাম যে কিছু একটা করা দরকার। সেই ভাবনা থেকেই তিনগুণ ভাড়া দিয়ে বাড়িতে চলে এসেছি। লক ডাউন বাড়ুক বা না বাড়ুক, ঈদ অবধি থাকার প্রাথমিক পরিকল্পনা রয়েছে। দেখা যাক, কিছু করতে পারি কিনা!
মামুনুল হক তার বউরে নিয়ে ঘুরতে গেছে নাকি গার্লফ্রেন্ডকে নিয়ে ঘুরতে গেছে তাতে বাইঞ্চোদদের এত সমস্যা কী? কোনো লোক তার বউরে নিয়ে কই ঘুরতে যাবে সেটা কি লীগের লোকদের কাছে জিজ্ঞেস করে যাবে? বউ নিয়ে ঘুরতে গেলে কি কাবিননামার ফটোকপি নিয়ে যাবে? ব্যক্তিগতভাবে আমি মামুনুল হক এবং হেফাজতে ইসলাম দুটোকেই অপছন্দ করি। কিন্তু তাই বলে একজন ব্যক্তিকে এভাবে অপদস্থ করা মোটেও সমর্থন করি না। ওনার সাথে যা করা হয়েছে তা স্রেফ প্রতিহিংসার বশবর্তী হয়ে। এবং আওয়ামী লীগের অঙ্গসংগঠনের কিছু বালছাল লোকজন এই ঘৃণ্য কাজ করেছে। বিচারহীনতার সংষ্কৃতিই আজকের এই অধঃপতনের মূল ভিত্তি। দল, মত সবকিছু বাদ দিয়ে একবার নিজেকে এই জায়গায় চিন্তা করুন, আপনি আপনার প্রিয়জন (বউ বা গার্লফ্রেন্ড যেই হোক) কে নিয়ে কোথাও ঘুরতে গেলেন, আর তখন যদি এরকম পরিস্থিতির স্বীকার হন, সেটা কি আপনার ভালো লাগবে? অবশ্যই লাগবে না। দলকানা হয়ে হয়তো আপনারা এতে উল্লাস করতে পারেন, কিন্তু নিরপেক্ষ দিক থেকে চিন্তা করুন, বিচারহীনতার সংস্কৃতি আমাদের প্রাইভেসি এমনকি জীবনের নিরাপত্তাকে কোথায় ঠেলে দিয়েছে! বউ নিয়ে কোথায় ঘুরতে যাবে সেটা নাকি দামড়া লীগের লোকদের থেকে পারমিশন নিয়ে নিতে হবে! কয়েকটা বলদ পাশে থেকে বলতেছিলো "বউ নিয়ে সোনারগাঁও আসছেন কেন!" মনে হয় যেন সোনারগাঁও ওদের বাপের জায়গা! অবশ্য এত কথা বলেও লাভ নাই, পুরো দেশটাই এখন ওইসব কুলাঙ্গারদের অভয়ারণ্য। হেফাজত কখনোই ভালো দল ছিলো না, না মামুনুল হক ভালো নেতা। কিন্তু তাকে অপদস্থ করার যে ঘৃণ্য প্রচেষ্টা চালানো হলো, এতে সবচেয়ে বড় ক্ষতি আওয়ামী লীগেরই হলো।
হাতে পেলাম আত্মপ্রকাশ ম্যাগাজিনের প্রথম সংখ্যা 😍 এই সংখ্যায় রয়েছে আমার লেখা প্রকৃতি বিষয়ক একটি কবিতা। এছাড়াও পরিচিত অন্যান্য লেখকদের লেখা দারুণ কিছু গল্প-কবিতাও রয়েছে। চমৎকার এই প্রচ্ছদটি করেছেন জারা থামান আপু এবং ম্যাগাজিনটি সম্পাদনা করেছেন ওয়ালীউল্লাহ অলি ভাই। দারুণ এই ম্যাগাজিনটি নিতে চাইলে বুকটোপাস পেজে নক দিন।
ঠিক কেন জানি না হঠাৎ আমার মনটা খারাপ হয়ে গেলো। মন খারাপ হলে আমি সাধারণত রিদিতাকে কল দেই, কিন্তু আজ আর সেই উপায় নেই। কারণ, আজ রিদিতার বিয়ে। বিয়ের পিড়িতে বসে একটা মেয়ে আর যাই করুক না কেন, এক ভবঘুরে ছেলের দুঃখের কথা নিশ্চয়ই শুনবে না। রিদিতাকে কল না দিতে পেরে আমার মনটা আরো খারাপ হয়ে গেলো। রাস্তার পাশের একটা দোকানে গিয়ে গোল্ডলিফ সুইচ কিনলাম, আর আদা দিয়ে কড়া করে একটা রঙ চা দিতে বললাম। সাধারণত আমি সিগারেট খাই না, কিন্তু আজ মন খারাপ উপলক্ষ্যে একটা খাওয়াই যায়। কোনো এক বিখ্যাত কবি বলেছিলেন, "মন খারাপের সন্ধ্যাবেলায় নিয়ম ভেঙে খানখান, সস্তা সিগারেটের গোয়ায় জোরেসোরে মারো টান।" আজকালকার কবিরা কবিতার ভেতর "গোয়া" এবং "মারা" জাতীয় কিছু শব্দ ব্যবহার করতে পছন্দ করেন। তাদের ভাষায় এটা একটা আর্ট! বিপ্লবের ভাষা হিসেবে ইদানীংকালের কবি পরিষদ "গোয়ামারা"কে সার্বজনীন স্বীকৃতি দিয়েছেন। যে কবি তার কবিতায় যত বেশি বার এই ধরণের শব্দ ব্যবহার করতে পারবে তার কবিতা তত বেশি সাহিত্যমান সম্পন্ন বিবেচনা করা হবে! যাইহোক, সিগারেট ফুকছি আর তার সাথে চায়ের কাপে চুমুক দিচ্ছি। কবিতায় অশ্লীল শব্দের প্রয়োগ এবং বাস্তব জীবনে এর উপকারিতা কী এই নিয়ে মাথার ভেতর একটা লেকচার সাজাচ্ছি এমন সময় বেরসিকের মতো ফোনটা বেজে উঠলো। রিদিতার নাম্বার থেকে কল এসেছে। আমি ফোনটা কেটে যাওয়ার অপেক্ষা করছি। কারণ, রিদিতা সাধারণত আমাকে মিসড কল দেয়, এরপর আমিই ওকে কল ব্যাক করি৷ কিন্তু, আমাকে অবাক করে দিয়ে ও জীবনে দ্বিতীয়বারের মতো ডিরেক্ট কল দিলো! এর আগে প্রথমবার কল দিয়েছিলো ওর দুই নাম্বার বয়ফ্রেন্ডের সাথে ব্রেকাপের পর। এরপর গত দুইবছরে আর একবারের মতোও আমাকে ডিরেক্ট কল দেয়নি। ফোনের দিকে অবাক দৃষ্টিতে তাকিয়ে থাকতে থাকতেই কলটা কেটে গেলো। আমার বিষ্ময়ের রেশ থাকতে থাকতেই ফোনে আবার কল চলে আসল। এখানে একটা কথা বলতে হয়, দর্শন অনুভূতির মতো আমার বিষ্ময় অনুভূতিও "পয়েন্ট ওয়ান" সেকেন্ড নয়! যাইহোক, এবারে কেটে যাওয়ার আগেই কলটা রিসিভ করলাম। "গাধার বাচ্চা, কই তুই?" ওপাশ থেকে রিদিতার মায়াবী কণ্ঠ শুনতে পেলাম! "তোমার হৃদয় মাঝে খুঁজে দেখো প্রিয়তমা! গোলাপি প্রকোষ্ঠে বন্দী হয়ে আছি!" কাব্যিক ভাবে বললাম। এর উত্তরে রিদিতা আমার পশ্চাতদেশ বিষয়ক কিছু অশ্লীল গালিগালাজ করল। এই মেয়ের গালি শুনলে আমি মাঝেমধ্যে অবাক হয়ে যাই! আমি ছেলেও হয়েও এত গালি জানি না যেটা ও জানে! "শোন, আমার না বিয়ে করতে ইচ্ছা করতেছে না," রিদিতা নির্লিপ্ত ভাবে বলল। ওর কথা শুনে মনে হচ্ছে যেন পুতুলের বিয়ের কথা হচ্ছে, মন চাইলো না তাই দিলাম না বিয়ে! "তো আমি কী করমু? প্রক্সি দিমু তোর বদলে? আমি তো গে না!" আবারও গালি শোনার প্রস্তুতি নিয়ে বললাম। "না, আমায় নিয়া পালাবি।" ওর উত্তর শুনে এবারে খানিকটা চমকে উঠলাম! এ যেন চৈত্র মাসে মেঘ না চাইতেই একদম শ্রাবণ মাসের বৃষ্টি। "সত্যি পালাবি আমার সাথে?" আমি অবিশ্বাসের ভঙ্গিতে জানতে চাইলাম। "সত্যি মিথ্যা জানি না, বিয়া করতে ইচ্ছা করে না। তুই পারলে আইসা আমারে নিয়া যা।" আমি টিএসসিতে বসে ছিলাম। সেখান থেকে উঠে শাহবাগের দিকে হাটা শুরু করলাম। গন্তব্য মিরপুর দশ। শাহবাগে গিয়ে দ্রুতই শেকড় বাসে উঠে পড়লাম। সিট নেই, থাকেও না সাধারণত। ঝুলে ঝুলেই যেতে হয়। বাস আগাচ্ছে না, সবসময় এমনটাই হয়। সন্ধ্যার এই সময়টাতে রাস্তায় এত জ্যাম থাকে যে বাসে না গিয়ে বরং হেটে হেটেই তাড়াতাড়ি যাওয়া যায়। আমি বাস থেকে নেমে গেলাম। রাস্তার পাশ দিয়ে হেটে যেতে লাগলাম। কিছুদূর এগোনোর পরই দেখি জ্যাম ছেড়ে দিয়েছে। একের পর এক বাস ছুটে যাচ্ছে। আমি কোনোমতে দৌড়ে গিয়ে আগের বাসটাতেই উঠে পড়লাম। হেলপার ছেলেটা আমার দিকে একটা অবজ্ঞার দৃষ্টি নিক্ষেপ করল। আমি অন্যদিকে তাকিয়ে রইলাম। শাহবাগ থেকে ফার্মগেট অবধি আসতে পাক্কা দেড় ঘণ্টা সময় লাগল! এই দেড় ঘণ্টায় আমি শাহবাগ-ফার্মগেটের মাঝে মেট্রোরেলের কয়টা পিলার আছে সব গুনে ফেলেছি। এমনকি কয়টা পিলারের গায়ে নাম্বারের স্টিকার আছে কয়টাতে নেই তাও আমার মুখস্থ হয়ে গেছে। কাওরান বাজার এলাকায় মেট্রোরেল কত ডিগ্রী অ্যাঙ্গেলে বাক নিবে তাও হিসেব কষে বের করেছি, কিন্তু মিরপুর দশে যেতে কতক্ষণ সময় লাগবে তা আমি নিউটন-আইনস্টাইন-পিথাগোরাস কারো সূত্র দিয়েই বের করতে পারিনি! ফার্মগেট পার হওয়ার পর রাস্তা খানিকটা ফাকা ছিলো, অল্প সময়েই তাই তালতলা চলে আসলাম। প্রতিবার এখানে আসলেই আমার তাল খাওয়ার শখ হয়। ঢাকায় কোথায় তাল পাওয়া যেতে পারে এ নিয়ে ভাবছি এমন সময় হঠাৎ ফোনে কল এলো। এবারও রিদিতার নাম্বার থেকে। হাসিমুখে কলটা রিসিভ করলাম। "তোরজন্য একঘণ্টা অপেক্ষা করে শেষ বোর হয়ে গিয়ে বিয়েটা করেই ফেললাম, তোর আর কষ্ট করে আসতে হবে না।" এটুকু বলেই রিদিতা কলটা কেটে দিলো। ওর কথা শুনে আমার মনটা আবারও খারাপ হয়ে গেলো৷ কেন যে ও পাঁচটা মিনিট আগে কল দিলো না! তাহলে তো আমার পুরো পথের ভাড়াটা দিতে হতো না! সেই টাকা দিয়ে অন্তত আরেকটা সিগারেট টানতে পারতাম! ধ্যাত্তেরি!
মসজিদে যাও সেজদা দিতে পূজো দিতে মন্দিরে, আনুগত্যের প্রকাশ এসব ঈশ্বর তোমার অন্তরে। #কাব্যেরাঙাএকুশ
জনৈক প্রকাশক মিস্টার "ক" তার প্রকাশনী থেকে কোনো বই বের হলেই ফেসবুকে পোস্ট দেন "মাস্টারপিস একটি বই!" মিস্টার "ক" একজন স্বঘোষিত পণ্ডিত। তিনি জানেন না মাস্টারপিস কাকে বলে। নতুন একটা বই বাজারে আসলেই সেটা মাস্টারপিস হয়ে যায় না। তিনি নতুন দুয়েকজন লেখকের বই প্রকাশ করে পোস্ট দেন "জনপ্রিয়", " পাঠকপ্রিয়" লেখকের বই। তিনি সম্ভবত জনপ্রিয় এবং পাঠকপ্রিয় শব্দদুটির অর্থ জানেন না। যে বেচারা জীবনে প্রথম বই বের করল সে কেমনে জনপ্রিয় লেখক হয় তা মিস্টার "ক" এর সাইন্স ছাড়া বোঝা সম্ভব না। কাহিনী আরো প্যাচ খায় যখন মিস্টার ক এর প্রকাশনী থেকে মিস্টার গ এবং মিসেস ঙ জীবনের প্রথম বই বের করে এবং নিজের বইয়ের প্রচারের ক্যাপশনে লেখে "জনপ্রিয় লেখক/লেখিকা"! অর্থাৎ, মিস্টার গ বা মিসেস ঙ জীবনের প্রথম বই বের করা সত্ত্বেও নিজেদের জনপ্রিয় লেখক/লেখিকা মনে করেন বা দাবী করেন! মিস্টার ক, গ কিংবা মিসেস ঙ কোন বাগানের পাতা খান তা আমরা জানি না, তবে সেই পাতা যে স্বাস্থ্যসম্মত নয় সে ব্যাপারে আমরা শতভাগ নিশ্চিত। তাই সবাইকে বলব পাতা খাওয়ার ব্যাপারে সাবধান থাকুন এবং অভিধান খুলে মাস্টারপিস শব্দের অর্থ দেখে নিন। [এই পোস্টটি নিছক আমার কল্পনা, কারো সাথে আংশিক বা পুরোপুরি মিলে গেলে আমি দায়ী নই] শুভরাত্রি 😀
বই: মানুষ তুমি তুমিই শত্রু তোমার কবি: মুহতাসিম মুনিম ফ্ল্যাপ স্টোরি: মানুষ তুমি,তুমিই শত্রু তোমার " বইটিতে কবি কবিতার মাধ্যমে মানুষের ভেতরের নিগূঢ় রহস্য উদঘাটনের চেষ্টা করেছেন। কবি কবিতায় রূপক, উপমা ও ছন্দ ব্যবহার করে মানুষের জীবনের নানা দিকের সাথে প্রেম, দ্রোহ, বাস্তবতা ও প্রকৃতির বিভিন্ন উপাদানের মেলবন্ধন ঘটিয়েছেন। কিছু কবিতায় সমাজের শোষণ ও বঞ্চনার বিরুদ্ধে প্রতিবাদ উচ্চারিত হয়েছে। কিছু কবিতায় প্রকৃতি প্রেম ও জীবনের নানা দিক ওঠে এসেছে। বইটিতে বাস্তবধর্মী কবিতার আধিক্য থাকলেও অন্যান্য ধরনের কবিতাও স্থান পেয়েছে। বইয়ের কিছু কবিতার অংশবিশেষঃ "আমি মানুষের ভেতরের অমানুষটাকে দেখি রিপুর তাড়নায় পরাজিত সৈনিকের মতো সে কীভাবে বদলে যায়? কীভাবে মানুষের ভেতরে ভর করে পশুত্ব!" "আমরা বাস করছি মৃতের শহরে এখানে হারিয়ে গেছে প্রাণোচ্ছলতা মানুষের মাঝে ভর করেছে অর্ধমৃত আত্মা।" "তোমায় ফিরে পেতে পাড়ি দিতে পারি বহু দুর্গম পথ সৃষ্টি করতে পারি দীর্ঘ পদধ্বনি গলা ফাটাতে পারি ঝাঁঝালো মিছিলে স্লোগানে স্লোগানে।" "মাঝে মাঝে মন চাই ফিরে যাই প্রাগৈতিহাসিক যুগে বন্ধুত্ব করি ডায়নোসরের সাথে।" "মানুষের মতো দেখতে হলেই কী মানুষ হওয়া যায়?" বইটি ২৭ তারিখ থেকে পাওয়া যাবে বইমেলার ০৭ নং স্টলে।
মার্গারেট অ্যাটউডের ভাষায়, "প্রতিটি মানুষই জন্মগতভাবে গল্প বলা জানে।" তবে আমার মনে হয় গল্প বলার সাথে দুঃখ-কষ্টের একটা সমানুপাতিক সম্পর্ক রয়েছে। যার জীবনে যত বেশি দুঃখ সে তত সাবলীলভাবে গল্প বলতে পারে৷ নিজের কষ্টগুলো বাইরের পৃথিবীর কাছে রঙমেখে ভোল পাল্টে উপস্থাপন ক্ষমতা তাদের পরবর্তী সময়ে ভালো গল্প কথক হিসেবে তৈরি করে৷
আলসেমি মার্কা পোস্ট (প্রচারণা পোস্ট) আমার নিজের লেখা গল্প আছে এরকম যৌথ সংকলনগুলোতে ৫০% ডিসকাউন্ট দেবো। মোট ৫টা যৌথ সংকলনে আমার গল্প ছাপা হয়েছে৷ ১. নোটবুকের পাতায় পাতায় ২. আলাপের আয়না ৩. শতশব্দের অনুরণন ৪. কথানক ৫. নহলীয়ানা-২ এই পাঁচটি বইয়ের যেকোনো একটি, দুইটি বা সবগুলো বই কেউ নিতে চাইলে বুকটোপাস -পেজে নক করুন। প্রত্যেকটি বই ৫০% এ দেবো। কুরিয়ারে নিলে কুরিয়ার চার্জ দিতে হবে আর বইমেলা থেকে নিলে কোনো চার্জ লাগবে না। লাস্ট তিনটা বই প্রকাশিত হয়েছে নহলী থেকে। বইমেলায় নহলীর স্টল নাম্বার ৪৯৮।
চেনা শহরের পথ ধরে হেটে যাচ্ছে বহুদিনের ক্লান্ত পথচারী। বহু ঘটনা-দূর্ঘটনার সাক্ষী হয়ে দাঁড়িয়ে থাকা ল্যাম্পপোস্ট আর তাতে ম্লান হয়ে জ্বলে থাকা বিলুপ্তপ্রায় সোডিয়াম বাতি ব্যতীত আর কোথাও কেউ নেই৷ পথচারীর প্রতিটি পদক্ষেপ যেন ধীরে ধীরে গভীর অতলে হারিয়ে যাচ্ছে, মিটিমিটি আলো দিয়ে সোডিয়াম বাতিও তার তল খুঁজে পাচ্ছে না। দূরের বহুতল ভবনের জানালা থেকে কোনো অল্পবয়সী তরুণী হয়তো মুঠোফোনে আলাপচারিতার এক ফাঁকে সুনসান রাস্তায় হেটে যাওয়া পথিকের দিকে খানিকটা কৌতুহল নিয়ে তাকায়, কিন্তু তার স্থায়িত্বকাল খুব একটা দীর্ঘ হয় না। সারাদিন এ গলি ও গলিতে ঘোরাঘুরি করা কুকুরগুলোও দিনশেষে ক্লান্ত। পথচারীর ধীর-স্থির পদশব্দ তাদের মনোযোগ আকর্ষণ করে না। মধ্যরাতের এই পথচারী হয়তো তাদের বহুদিনের পরিচিত, কে জানে! আধো আলো, আধো অন্ধকারের ভেতর দিয়ে পথচারী হাটতে থাকেন। কোনো নির্দিষ্ট গন্তব্যের দিকে হাটছেন বলে মনে হয় না। তবে একটা নির্দিষ্ট ছন্দ বজায় রেখে তিনি হাটছেন। রাতের নীরবতা ভেদ করে তার ক্ষীণ পদশব্দের ছন্দ যেন এক অদ্ভুত সঙ্গীতের সূচনা করেছে! নিজের পদশব্দের সুর থেকে অনুপ্রাণিত হয়েই কিনা কে জানে, পথিক গান শুরু করলেন, "যদি তোর ডাক শুনে কেউ না আসে..." তার গানের সুরে রাতের নীরবতা ভেঙে খানখান হয়ে যায়। ঘুমিয়ে পড়া কুকুরগুলো কান খাড়া করে জেগে ওঠে। বারান্দায় পায়চারি করতে থাকা তরুণী মোবাইল ফোনটা হাত কান থেকে সরিয়ে ফেলে। বারান্দায় আয়েশ করা বসা কেতাদুরস্ত ভদ্রলোক সিগারেটের ফিল্টার ঠোঁটে চেপেই রাস্তায় উঁকি মারেন। রাস্তার পাশের বিল্ডিংয়ের দোতলা থেকে এক তরুণ গেয়ে ওঠে, "...তবে একলা চলো রে..!" মোবাইল হাতে দাঁড়িয়ে থাকা তরুণীও গলা মেলায় তাতে, মধ্যবয়সী ভদ্রলোক সিগারেট ফেলে দিয়ে বাঁজখাই গলায় সুর ধরেন। স্কুলপড়ুয়া দুরন্ত কিশোর, ষাটোর্ধ্ব রিটায়ার্ড অফিসার, মধ্যবয়সী গৃহবধূ, লাজুক নববধূ একে একে সবাই সুর ধরে। ঘুমিয়ে পড়া শহর হঠাত যেন ধড়ফড় করে জেগে ওঠে এক স্বর্গীয় মূর্ছনায়। পথচারী হেটে যায়, একসময় চলে যায় দৃষ্টিসীমার বাইরে। কিন্তু তখনও শহরজুড়ে চলতে থাকে, "যদি তোর ডাক শুনে কেউ না আসে, তবে একলা চলো রে..."
প্রচ্ছদটা সুন্দর না? হ্যাঁ, আমি জানি এটা অনেক সুন্দর। জারা রহমান আপু করছে। 😍 এই ম্যাগাজিনে প্রকৃতি বিষয়ক আমার একটি কবিতা থাকছে। আশা করি আমার কবিতার জন্য না হলেও অন্তত দারুণ এই প্রচ্ছদের জন্য আপনারা ম্যাগাজিনটি সংগ্রহ করবেন। ❤️
বসন্ত চলে গেছে...😶 তবে কাল থেকে যেহেতু বইমেলা শুরু হতে যাচ্ছে তাই আমার মনে বসন্ত এসে গেছে 😍
পৃথিবীটা ছোট হতে হতে একদিন হবে এক বিন্দু, তবুও তোমার আমার মাঝে ব্যবধান হয়ে রবে সিন্ধু। #কাব্যেরাঙাএকুশ
#সবার_পাঠশালা_বুক_রিভিউ_প্রতিযোগিতা #সুসাহিত্যিক_অরুণ_কুমার_বিশ্বাস ফ্ল্যাপের লেখা: গাঁয়ের নাম গড়পুকুর। ইলেক্ট্রিসিটি এসেছে বটে, তবে আলাে যা জ্বলে তাতে আঁধার কাটে না। এই গাঁয়ের মিচকে বাহাদুর বিশু। তার বন্ধু বাবলা, গুডডু আর কেয়া। ডাকাবুকো বিশু মাকে ছাড়া আর কাউকে ভয় পায় না। এমন কি, ইংলিশ টিচার মােতালেব স্যারকেও নয়। গড়পুকুরের মুরব্বি নবু শেখের বাড়িতে একদিন ডাকাত পড়লাে। ভয়ংকর সে ডাকাতি। মেরেধরে ঘরে যা ছিল সব চেঁছেপুছে নিয়ে গেল। মারা পড়লাে একটা কুকুরও। বিশু ও তার বন্ধুরা ডাকাতের খোঁজে বেরিয়ে পড়লাে। এক ডাকাতের নাম জানা গেছে- বগা। কিন্তু তাদের খোঁজ পাবার আগেই আবারাে অঘটন ঘটলাে। এবারে বাবলা ও কেয়ার বাড়িতে ডাকাতি হল। এটাও বগাবাহিনীর কাজ, সঙ্গে তার বড় ওস্তাদ ছিল। আর ছিল একটা প্রাণী, অদ্ভুত কৌশলে যে গেরস্তের গলায় ফাঁস পরায়। সময় গড়ায়, বিশুরা ডাকাতদের পিছু ধাওয়া করে একসময় তাদের আস্তানার খবর পায়। পাংশার পাশে যে মরা গাঙ, তার ওপারে নাকি বগা ও তার ওস্তাদ মুখ লুকিয়েছে। বলে কি! এমন ভয়ংকর ডাকাত ভয়ে হঠাৎ কুঁকড়ে গেল! কিন্তু ওরা জানতাে না যে এটা একটা ফাঁদ। বিশুদের কজা করার কৌশল। মাঝরাত্তিরে ডাকাত ধরতে গিয়ে উল্টো বিশু-বাবলা ফেঁসে যায়, চামচিকার মতাে আটকা পড়ে তারা। সেই ফাঁস- পরানাে রহস্যময় প্রাণী কি ওদের বাঁচাবে! নাকি নেতৃত্ব দেবে গুডডু! পাঠ প্রতিক্রিয়া: বইটি কিশোর উপন্যাস। যদিও কিশোর বয়স পার করে ফেলেছি তবে পড়ার সময় গল্পটা বেশ উপভোগ করেছি। বিশু, বাবলা, কেয়া, গুড্ডুর সঙ্গে যেন চষে বেরিয়েছি আমার শৈশবের স্মৃতিগুলো। সবমিলিয়ে বেশ ভালোই লেগেছে। পাঠ পর্যালোচনা: ভালো-মন্দ সবকিছু মিলিয়ে বেশ কিছু অংশে আলোচনা করতে চাই। কিশোর উপন্যাস লেখা খুব কঠিন একটা কাজ। কারণ একজন কিশোরের মনস্তত্ব বোঝা এবং সেই অনুযায়ী গল্প ডেলিভার করা চাট্টিখানি কথা নয়। একজন ভালো লেখক এই কাজটা দক্ষতার সাথে করতে পারেন। "ডাকাতের আখড়ায়" বইটিতে লেখক অরুণ কুমার বিশ্বাস ঠিক এই কাজটিই করে দেখিয়েছেন। যেকোনো উপন্যাসের অন্যতম গুরুত্বপূর্ণ অংশ হচ্ছে ক্যারেক্টার ডেভেলপমেন্ট এবং ক্যারেক্টার আর্ক। চরিত্রের চিত্রায়ণ প্রসঙ্গে আমেরিকান ঔপন্যাসিক Harper Lee বলেছেন, You never really understand a person until you consider things from his point of view. লেখক ঠিক সেই কাজটিই করে দেখিয়েছেন। প্রতিটি চরিত্রের পয়েন্ট অব ভিউ থেকে তিনি বিশ্লেষণ করেছেন। লেখক এই কিশোর উপন্যাসটিতে খুব সুন্দরভাবে ক্যারেক্টার ডেভেলপমেন্ট করেছেন। মূখ্য চরিত্রগুলোর ভেতরে ছিলো বিশু, বাবলা, কেয়া এবং গুড্ডু। এদের একটা স্পষ্ট প্রোফাইল তৈরি করায় পড়ার সময়েই সহজেই ভিজুয়ালাইজ করা গিয়েছে। এবং একজন দক্ষ লেখক যেভাবে করে থাকে তিনি ঠিক সেভাবেই গল্পের ভেতরে চরিত্রকে ফুটিয়ে তুলেছেন। গল্প এগিয়ে যাওয়ার সাথে সাথে চরিত্রের বৈশিষ্ট্যের যে ক্রমপরিবর্তন হয় তাকে বলা হয় ক্যারেক্টার আর্ক। উপন্যসটি দীর্ঘ সময় ধরে চলমান ছিলো না বলে এখানে অবশ্য ক্যারেক্টার আর্ক করার মতো তেমন কিছু ছিলো না। তবে স্বল্প সময়ের প্রেক্ষিতে বিবেচনা করলেও লেখক বেশ দারুণভাবে চরিত্রসমূহের বৈশিষ্ট্যের ক্রমপরিবর্তন তুলে ধরেছেন। মজার বিষয় এই উপন্যাসে শুধু মানুষই না, চরিত্র হিসেবে ছিলো কুকুর, ওরাংয়ের মতো প্রাণীরাও! অবাক হওয়ার মতো ব্যাপারই বটে! তবে লেখক খুব সুন্দরভাবে এই প্রাণীদ্বয়ের সাথে মানবসমাজের কিছু ঘটনাবলির মিশ্রণ ঘটিয়েছেন। j এবারে আসি গল্পের ডেভেলপমেন্টে। ডেভেলপমেন্টে আমি মূলত গল্পটাকে বিগার পার্সপেক্টিভে দেখার চেষ্টা করি। এখানেও তাই করেছি, তবে এবার একজন কিশোরের পয়েন্ট অব ভিউ থেকে। কিশোর বয়সটা চঞ্চলতার বয়স। প্রায় প্রতিটা কিশোরের মাথায় এ বয়সে অ্যাডভেঞ্চারের ঝোঁক থাকে। লেখকও ঠিক সেই থিমটাকে গল্পে ফুটিয়ে তোলার চেষ্টা করেছেন। এবং খুব সুন্দরভাবেই সেটা ফুটিয়ে তুলতে পেরেছেন। অর্থাৎ, লেখক তার প্রথম চেষ্টায় সফল হয়েছেন। কিছু জায়গায় খানিকটা সিনেম্যাটিক ভাইব ছিলো বটে, তবে গল্পের গতির সাথে তা বেশ মানিয় যাওয়ায় আলাদাভাবে চোখে লাগেনি। এটাও লেখকের স্বার্থকতা। ভালো লেখার বেশকিছু উপাদান আছে। তবে খুব গুরুত্বপূর্ণ উপাদান হিসেবে চিহ্নিত করলে পাঁচটির কথা বলতেই হয়। যেগুলো হচ্ছে সরলতা (simplicity), প্রাঞ্জলতা (clarity), সংক্ষিপ্ততা (brevity), সঠিকতা (accuracy) এবং প্রাসঙ্গিকতা (relevance). এই উপাদানগুলোর মাধ্যমে আমি এখন উপন্যাসটিকে বিশ্লেষণ করব। লেখায় সরলতা ছিলো। যার কারণে যথেষ্ট ফ্লুয়েন্ট মনে হয়েছে। একজন কিশোরের জন্য এই গল্পটা পড়তে কোনো সমস্যাই হবে না। "ডাকাতের আখড়ায়" উপন্যাসে বেশিরভাগ জায়গায় প্রাঞ্জলতা ছিলো। তবে দুয়েকটা জায়গায় একটু এদিকসেদিক হয়ে গিয়েছে। প্রাসঙ্গিকতাটা যথাযথভাবে উপস্থাপন করা হয়েছে। উপন্যাসের পরিসর যেহেতু খুব দীর্ঘ ছিলো না, তাই লেখককে এই জায়গাটায় সতর্কতা অবলম্বন করতে হতো, এবং তিনি যথাযথভাবেই সেটা করেছেন। অযথা অপ্রাসঙ্গিক কোনো বর্ণনা গল্পে আসেনি। গল্পে যেটুকু দরকার ছিলো ঠিক ততটুকুই এসেছে৷ লেখকের এই পরিমিতিবোধ বেশ ভালো লেগেছে। অর্থাৎ, প্রাসঙ্গিকতা এবং সংক্ষিপ্ততা দুটি পয়েন্টেই লেখক তার অসামান্য দক্ষতার পরিচয় দিয়েছেন। ফিকশনে গল্প লিখলেও এখানে বাস্তব জীবন থেকে প্রাপ্ত তথ্য নিয়েই লিখতে হয়। উদ্ভট কোনো আলোচনা করলে ফিকশন গ্রহণযোগ্যতা হারায়। এজন্যই সঠিকতা বা accuracy খুব গুরুত্বপূর্ণ। ডাকাতের আখড়ায় উপন্যাসে ব্যবহৃত তথ্যগুলোকে আমার কাছে সঠিক বলেই মনে হয়েছে। স্টোরি টেলিং এক কথায় অসাধারণ ছিলো । বহুদিন পর বড়োদের বই ছেড়ে অপেক্ষাকৃত কমবয়সীদের বই হাতে নিয়ে খানিকটা টেনশনেই ছিলাম। কিন্তু লেখকের দুর্দান্ত স্টোরি টেলিং আমাকে এক বসায় গল্পটা শেষ করতে বাধ্য করেছে৷ সংলাপ রচনায় শিশুসুলভ মাধুর্য যেমন ছিলো তেমনি বর্ণনায় ছিলো সারল্য। এই দুইয়ের মিশ্রণে স্টোরি টেলিং হয়েছে অনবদ্য। লিটারেরি টুলসের ব্যবহারে লেখক দক্ষতার পরিচয় দিয়েছেন। কিশোর উপন্যাসে কিশোরদের উপযোগী রূপক এবং উপমা ব্যবহার করেছেন। এছাড়াও বেশ কিছু জায়গায় কমিক রিলিফের মতো টুলসের ব্যবহার সত্যিই প্রশংসনীয়। এক জায়গায় লেখক পুলিশের আগমনের পর বেশ কিছু সার্কাস্টিক কমেন্ট দেখিয়েছেন। সার্কাজমের আড়ালে বর্তমান সমাজের কিছু বাস্তব চিত্রের প্রতিফলন ঘটানো হয়েছে। সংলাপ রচনার ক্ষেত্রে উদ্ধৃতি চিহ্ন ব্যবহার করায় পড়তে সাবলীল মনে হয়েছে। এছাড়াও সংলাপগুলোও ছিলো বেশ মজার। কিশোর উপন্যাসের সাথে দারুণ মানিয়েছে। লেখকের দুটি বই পড়ে আমার যা মনে হলো তার একটি "উইকনেস ওয়ার্ড" আছে, যেটি হচ্ছে "ফিচেল"। হিপোক্রিট এবং ডাকাতের আখড়ায় বই দুটিতে এই শব্দটি অনেকবার চোখে পড়েছে। কিশোর চরিত্রগুলোকে মাঝেমধ্যে বয়সের তুলনায় একটু বেশিই বুদ্ধিমান মনে হয়েছে। আর গ্রামের প্রেক্ষাপট অনুযায়ী তারা কিন্তু ইংরেজির ব্যবহারে একটু বেশিই দক্ষ ছিলো! এই জায়গাটা আমার কাছে অসংগতিপূর্ণ মনে হয়েছে। এছাড়াও বর্ণবার ভেতরে বাংলা ছাড়াও, ইংরেজি এমনকি বেশকিছু হিন্দী শব্দও ব্যবহৃত হয়েছে৷ যা আমার কাছে দৃষ্টিকটু লেগেছে। ওভার অল যদি বলি, তাহলে বলব কিশোর উপন্যাস হিসেবে দারুণ হয়েছে। গল্পে শব্দের বুনন, ভাষা মাধুর্য, সংলাপ রচনায় পরিমিতিবোধ এবং পরিস্থিতি ভেদে হাস্যরসাত্মক উপাদানের সৃষ্টি সবকিছু মিলিয়ে বেশ উপভোগ্য একটা কিশোর উপন্যাস মনে হয়েছে। এছাড়াও উপন্যাসে স্রেফ কিশোরদের দুরন্তপনা ছাড়াও শিক্ষনীয় কিছু বিষয় উঠে এসেছে। ********* বই: ডাকাতের আখড়ায় লেখক: অরুণ কুমার বিশ্বাস প্রকাশনী: রাবেয়া বুকস মুদ্রিত মূল্য: ১৮০৳ পারসোনাল রেটিং: ৮.৫/১০ ********** রিভিউ লেখক: বিনিয়ামীন পিয়াস পেশা: শিক্ষার্থী ঢাকা বিশ্ববিদ্যালয়
#পাঠকের_রাজ্য #তাবারক_হোসেন_বুক_রিভিউ_প্রতিযোগিতা "...যে প্রেম একবার সৃষ্টি হয়, তার ধ্বংস নেই। সেই প্রেম টিকে থাকে অনাদি অনন্তকাল। মানুষ মরে যায়, প্রেম টিকে থাকে ইতিহাস হয়ে…" কাহিনী সংক্ষেপ: পেশায় চিকিৎসক জগলুল হায়দার বনে যান দুই বাংলার বিখ্যাত সাহিত্যিক। সাহিত্যচর্চায় আরো গভীরভাবে মনোনিবেশ করতে চিকিৎসা পেশা ছেড়ে দেয়ার সিদ্ধান্ত নেন। কিন্তু এই সিদ্ধান্তই তার জীবনের পরবর্তী অধ্যায় সমূহের গতিপথ পাল্টে দেয়। স্ত্রী মমতাজ বেগম খুব সহজেই এই সিদ্ধান্ত মেনে নিতে পারেন না। তাদের দুজনের মধ্যে ক্রমাগত দূরত্ব বাড়তে থাকে। এর প্রভাব পড়ে তাদের সংসার জীবনেও। জগলুল হায়দার এবং তার স্ত্রী, সন্তানদের মাঝে এক অদৃশ্য দেয়াল তৈরি হতে থাকে। এর মাঝেই ত্রিভুজের তৃতীয় বিন্দু হয়ে আসে লেখকের ভক্ত ষোড়শী শ্রাবন্তী রায়৷ গল্পের গতিপথ পরিবর্তন হতে থাকে দ্রুততার সাথে। ত্রিভুজ এই সম্পর্কে শেষমেশ কে জয়ী হয়? বিখ্যাত লেখক জগলুল হায়দার নাকি তার স্ত্রী মমতাজ বেগম? প্রাপ্তি-অপ্রাপ্তির জটিল সমীকরণ নিয়ে রচিত এই উপন্যাসিকাটিতেই রয়েছে সকল উত্তর। পাঠ প্রতিক্রিয়া: গল্পটা কিছুটা চেনা। তবে গল্পের চরিত্রসমূহের মনস্তাত্ত্বিক বিশ্লেষণ ভালো লাগার মতো। প্রতিটি চরিত্র তাদের নিজস্ব জগতে থেকে কীভাবে নিজ কর্মগুলোকে জাস্টিফাই করে এটা জানতে পারাটা খুব দারুণ একটা ব্যাপার। গল্পের পরিণতি পজেটিভ নাকি নেগেটিভ সেটা বিশ্লেষণ করা কঠিন হয়ে যাবে। কারণ প্রতিটি চরিত্রের নিজ নিজ জায়গা থেকে ভাবতে গেলে তারা প্রত্যেকেই সঠিক। উপন্যাসিকার গল্পটা যেহেতু একজন বিখ্যাত লেখককে ঘিরে, তাই সাধারণ জীবনের সাথে একে পুরোপুরি রিলেট করা কঠিন। কল্পনাপ্রসূত হলেও বাস্তবতার মিশ্রণে গল্পটা জীবন্ত হয়ে উঠেছে। তবে গল্প বলার চেয়ে বর্ণনা বেশি হওয়ায় আমার কাছে সাবলীল লাগেনি। এবং পড়ার সময় বারবার হোচট খেতে হয়েছে। তাই উপন্যাসিকাটি খুব বেশি উপভোগ করতে পারিনি। পাঠ পর্যালোচনা: এই অংশকে আমি একাধিক ভাগে ভাগ করে আলোচনা করব। চরিত্রায়ন: আমি সবসময়ই বলি, চরিত্রের চিত্রায়ণ খুবই গুরুত্বপূর্ণ। চরিত্রগুলোকে মাথার ভেতর গেঁথে নিতে পারলে গল্প পড়ায় সাবলীলতা চলে আসে। লেখকের লেখার অন্যতম প্রধান গুণ হচ্ছে তিনি চরিত্রের চিত্রায়ণ বেশ দক্ষতার সাথে করতে পারেন। এই উপন্যাসিকার প্রধান চরিত্রের ভেতর রয়েছে জগলুল হায়দার, মমতাজ হায়দার এবং শ্রাবন্তী রায়। পুরো উপন্যাসিকায় এদের প্রসঙ্গ বারবার এসেছে। এবং লেখক এই চরিত্রসমূহের চিত্রায়ণ খুব দারুণভাবে করেছেন। বিশেষ করে শ্রাবন্তী চরিত্রকে তিনি এমনভাবে উপস্থাপন করেছেন মনে হচ্ছিলো যেন তাকে চোখের সম্মুখে দেখতে পাচ্ছি। অন্যান্য গুরুত্বপূর্ণ চরিত্র, যেমন জালাল উদ্দিন, তামিশা, অনিক এরাও উপন্যাসিকার ডেভেলপমেন্টের জন্য জরুরি ছিলো। এবং লেখক বেশ দক্ষতার সাথে প্রতিটি চরিত্রকে ডেভেলপ করেছেন। এছাড়াও ক্যারেক্টার আর্ক বা চরিত্রের ক্রমপরিবর্তনও যথার্থ হয়েছে। মূল গল্পে সময়ের সাথে সাথে চরিত্রসমূহের বৈশিষ্ট্যের যে পরিবর্তন হয়েছে তা খুব সুন্দরভাবে ফুটিয়ে তোলা হয়েছে। ডেভেলপমেন্ট: উপন্যাসিকার সবচেয়ে গুরুত্বপূর্ণ অংশ হচ্ছে ডেভেলপমেন্ট। একটা উপন্যাসিকা মোটাদাগে ভালো হয়েছে নাকি খারাপ সেটা মূলত ডেভেলপমেন্টের উপর নির্ভর করে। "বিজিতা" উপন্যাসিকার ডেভেলপমেন্টে বেশকিছু সমস্যা চোখে পড়েছে। প্রথমত, যে জিনিসটা ভালো লাগেনি সেটা হচ্ছে গল্পে মাত্রাতিরিক্ত বর্ণনা। মূল গল্প এগিয়ে নেয়ার চেয়ে লেখক বর্ণনা করেছেন বেশি। যার কারণে পড়তে গিয়ে বিরক্ত হয়েছি৷ প্রতিটি চরিত্রের গল্প বলে গেলে উপন্যাসিকাটা যেখানে সাবলীল হতো, লেখক সেখানে বারবার "সে ভাবলো.." লিখে একগাদা বর্ণনা দিয়েছেন। সংলাপ বা মূল গল্পের চেয়ে চরিত্রদের ভাবনাই অনেক বেশি ছিলো। তার উপর প্রকৃতির এত বর্ণনা দেয়াটাও ভালো লাগেনি। দ্বিতীয়ত, পুরো একটা গান বা কবিতা তুলে দেয়া। যেটা মূল গল্পের সাথে পুরোপুরি অপ্রাসঙ্গিক। লেখক একাধিকবার এই কাজটা করেছেন। হ্যাঁ গল্পের প্রয়োজনে কোনো গান বা কবিতার দুই-চার লাইন আনা যেতে পারে, কিন্তু পুরো গান তুলে দেয়াটা বেমানান! তৃতীয়ত, ক্রমাগত পয়েন্ট অব ভিউয়ের পরিবর্তন। উপন্যাসিকাতে পয়েন্ট অব ভিউয়ের পরিবর্তন হওয়াটা স্বাভাবিক। সাধারণত পয়েন্ট অব ভিউয়ের পরিবর্তনটা অধ্যায়ভিত্তিক হয়। এক অধ্যায় যেকোনো একজনের পয়েন্ট অব ভিউতে লেখা হয় বা দরকার হলে সাব অধ্যায় এনে পয়েন্ট ইব ভিউ পরিবর্তন করা হয়। কিন্তু উপন্যাসিকাটিতে দেখেছি প্রতি অধ্যায়ে একাধিকবার পয়েন্ট অব ভিউয়ের পরিবর্তন হয়েছে। যার কারণে কোন কথা কে বলছে বা কার দৃষ্টিকোণ থেকে আলোচনা করা হচ্ছে এটা বুঝতে প্রায়ই সমস্যা হচ্ছিলো। বিশেষ করে তৃতীয় অধ্যায়ে এই সমস্যাটা সবচেয়ে বেশি ছিলো। একজন ব্যক্তির পয়েন্ট অব ভিউ থেকে লেখক হুটহাট করেই অমনিসিয়েন্ট পয়েন্ট অব ভিউতে চলে গিয়েছেন। এটাও দৃষ্টিকটু লেগেছে। এছাড়াও, প্রথম অধ্যায়ে দেখা যায় জগলুল হায়দার তার গাড়ি থেকে নেমে রমনা পার্কে হাটাহাটি করতে যান। কিন্তু এরপর তিনি বাসায় ফেরেন রিকশায় করে। এই অংশটুকু অসামঞ্জস্যপূর্ণ। হ্যাঁ, তিনি হয়তো গাড়ি বাসায় ফেরত পাঠাতে পারেন, কিন্তু সেটা গল্পে উল্লেখ করা হয়নি। সংলাপকে বর্ণনা থেকে আলাদা করা হয়নি। এর কিছুটা দোষ অবশ্য প্রকাশনীর ওপরও বর্তায়। মোটকথা, পুরো উপন্যাসিকাজুড়ে ডেভেলপমেন্টে অনেক অসংগতি চোখে পড়েছে। লেখকের কাছ থেকে এই জায়গাগুলোতে আরো সচেতনতা আশা করেছিলাম। আশা করি পরবর্তীতে তিনি এই জায়গায় আরো মনোযোগ দেবেন। স্টোরি টেলিং: ডেভেলপমেন্ট অংশে ইতোমধ্যেই এ ব্যাপারে কিছুটা ইঙ্গিত দিয়েছি। উপন্যাসিকায় অপ্রাসঙ্গিক বর্ণনা বেশি আসায় স্টোরি টেলিং যথার্থ মনে হয়নি। এছাড়াও বেশ কিছু অধ্যায়ে গল্প একদমই আগাচ্ছিলো না, আবার কিছু অধ্যায়ে বিশেষ করে শেষের দিকে গল্প অনেক দ্রুত এগিয়েছে। যা গল্পের সাবলীলতা নষ্ট করেছে। শেষদিকে গিয়ে মনে হয়েছে লেখক তাড়াহুড়ো করে গল্পটা শেষ করে দিয়েছেন। শুরুর দিকে গল্পের গতি যা ছিলো শেষদিকে হঠাৎই তা বেড়ে যায়। আরেকটু সময় নিয়ে শেষ করলে বোধহয় ভালো হতো। সবমিলিয়ে বলব, স্টোরি টেলিং খুব একটা সাবলীল হয়ে ওঠেনি। লিটারেরি টুলসের ব্যবহার: লিটারেরি টুলস হচ্ছে সাহিত্যের অলঙ্কার। মূল গল্পটাকে পাঠকের কাছে শৈল্পিকভাবে উপস্থাপন করার জন্য এটা ব্যবহার করা হয়। বিজিতা উপন্যাসিকাে লেখক রূপক, উপমাসহ ক্ষেত্র বিশেষে ফ্ল্যাশব্যাক এবং ফ্ল্যাশ ফরোয়ার্ড এর মতো লিটারেরি টুলস ব্যবহার করেছেন। বিশেষ করে চরিত্র চিত্রায়ণের ক্ষেত্রে তিনি বেশ দক্ষতার সাথে রূপকের ব্যবহার করেছেন। লিটারেরি টুলসের ব্যবহারে লেখক তার দক্ষতার যথাযথ প্রতিফলন ঘটিয়েছেন। যার কারণে সাধারণ বর্ণনার চেয়ে বেশ জীবন্ত মনে হয়েছে। থিম অ্যানালাইসিস: এই অংশতে আমি বেশিকিছু বলতে চাই না, কারণ তাহলে হয়তো স্পয়লার দেয়া হয়ে যাবে। তবে বিজিতা উপন্যাসিকার মূল থিম একজন বিখ্যাত লেখকের জীবনের সাথে অনেকাংশে মিলে যায়৷ এটা কাকতালীয় ব্যাপার কিনা জানি না। হতে পারে তিনি সেই বিখ্যাত লেখকের জীবন থেকে অনুপ্রাণিত হয়ে উপন্যাসিকাটি লিখেছেন। "বিজিতা" উপন্যাসিকায় তিনি মূলত মনস্তাত্ত্বিক দ্বন্দ্বকে প্রাধান্য দিয়েছেন। এখানে চরিত্রসমূহের ভেতর যতটা না বাহ্যিক ঘটনা দেখানো হয়েছে তার চেয়ে বেশি ফুটিয়ে তোলা হয়েছে তাদের অভ্যন্তরীণ চিন্তাকে। একটা সম্পর্কের ক্রান্তিলগ্নে কে কীভাবে ভাবে, মনের ভেতর কী ধরণের চিন্তাভাবনা চলতে থাকে এসব দেখানো হয়েছে। দুটি মুখ্য চরিত্রের মাধ্যমে সম্পর্কের টানাপোড়েন এবং মানবিক দিক দুটিই সুচারুভাবে ফুটিয়ে তোলা হয়েছে। জালাল উদ্দিন এবং নীরু চরিত্রের ভূমিকা উপন্যাসিকাে খুব বেশি না হলেও তাদের উপস্থাপন করা হয়েছে সম্পর্কের বহুমাত্রিক জটিলতা বোঝানোর জন্য। এই অংশে লেখকের স্বার্থকতা হচ্ছে তিনি গল্পের মাঝেই মনস্তাত্ত্বিক জটিলতার মতো কঠিন বিষয় সহজেই ফুটিয়ে তুলতে পেরেছেন। এটা নিঃসন্দেহে প্রশংসার দাবিদার। স্টার্টিং অ্যান্ড এন্ডিং: পাঠককে আঁকড়ে ধরার জন্য একটা ভালো স্টার্টিং থাকা দরকার। যেটা পড়ে পাঠক নড়েচড়ে বসবে এবং গল্পটার প্রতি আগ্রহ পাবে। "বিজিতা" উপন্যাসিকাের শুরুটাও অনেকটা সেরকম। "রাজধানী ঢাকায় আজ দু'টি আলোক ঝলমল অনুষ্ঠান চলছে," এই লাইনটির মাধ্যমেই লেখক পাঠকের ভেতর গল্পের প্রতি একটা আগ্রহ সৃষ্টিতে সক্ষম হয়েছেন। একটা চমৎকার এন্ডিং গল্পটা পাঠকের হৃদয়ে বাঁচিয়ে রাখে। আমার মতে, উপন্যাসিকাটির এন্ডিং ঠিক সেরকম হয়নি। লেখক চাইলে মূল গল্প অপরিবর্তিত রেখে ভিন্নধর্মী এন্ডিং দিতে পারতেন। উপন্যাসিকায় প্রচুর বানান ভুল ছিলো, যা মূলত প্রকাশনীর ব্যর্থতা। পুরো বইজুড়ে "কোনো" শব্দটাকে "কোন" লেখা হয়েছে! এটা সত্যিই দুঃখজনক যে অবসর প্রকাশনীর মতো একটা প্রকাশনা সংস্থা "কোন" এবং "কোনো" শব্দদুটির পার্থক্য জানে না! ওভার অল অ্যানালাইসিস: লেখকের পয়েন্ট অব ভিউ থেকে যা মনে হয়েছে, তিনি আসলে গল্প বলার চেয়ে এই উপন্যাসিকায় যেকোনো বিপর্যয়ে মনস্তাত্ত্বিক জটিলতা এবং নারী-পুরুষ সম্পর্কের যে জটিল সমীকরণ তা ফুটিয়ে তুলতে চেয়েছেন। এবং সেই অর্থে তিনি সফলও হয়েছেন। তবে একজন পাঠক হিসেবে, আমি আরেকটু ভালো গল্প, সাবলীলতা বা বর্ণনাশৈলী আশা করেছিলাম। ********** বই: বিজিতা লেখক: তাবারক হোসেন প্রকাশনী: অবসর প্রকাশনা সংস্থা মুদ্রিত মূল্য: ৩০০৳ পারসোনাল রেটিং: ৬.৫/১০ ********** রিভিউ লেখক: বিনিয়ামীন পিয়াস শিক্ষার্থী, পদার্থবিজ্ঞান বিভাগ, ঢাকা বিশ্ববিদ্যালয় ঠিকানা: ইব্রাহিমপুর, ঢাকা
#পাঠকের_রাজ্য #তাবারক_হোসেন_বুক_রিভিউ_প্রতিযোগিতা "বুঝতে পারলে একরাত্রির জন্য হলেও আমি আমার গােছানাে ঘরে তােমার সঙ্গে সংসার করতাম। তারপর না হয় অন্যের ঘরনি হতাম।" কাহিনী সংক্ষেপ: কন্সট্রাকশন কোম্পানির এমডি তাহসানের জীবনে অর্থের প্রাচুর্য থাকলেও অভাব রয়েছে সুখের। স্ত্রী তসলিমার অহেতুক সন্দেহ প্রবণতা বিষিয়ে তুলেছে তার জীবন। অফিসের সময়টুকুই যেন তার কাছে স্বর্গে কাটানোর মতো। কিন্তু স্ত্রীর সন্দেহবাতিকতায় সেখান থেকেও বিতাড়িত করতে হয়েছে প্রিয় কর্মচারীকে। সেই কর্মচারীর দোষ ছিলো, সে একজন নারী! ব্যক্তিজীবনে চমৎকার গুণসম্পন্ন বসের পারিবারিক অশান্তি দেখে ব্যথিত শিশির এবং ক্ষণিকাসহ অন্যরাও। তারা ভাবে তাদের কিছু একটা করা দরকার? কিন্তু কী করবে তারা? ব্যক্তিজীবনের জটিল এই দ্বন্দ্ব নিরসনে কে এগিয়ে আসবে? তাহসানের অফিস কর্মচারী শিশির-ক্ষণিকা, চাকরিচ্যুত নীলু নাকি ভার্সিটি জীবনে মাথার ওপর ছায়া হয়ে দাঁড়ানো বড়ো বোনের ন্যায় রেবেকাবুবু? জানতে হলে পড়তে হবে দারুণ এই উপন্যাসটি। পাঠ প্রতিক্রিয়া: উপন্যাসটির শুরুতে নিবেদন অংশে লেখক পরকীয়া সম্পর্কে কিছু কথা লিখেছেন। স্বাভাবিকভাবেই তখন আমার মনে হয়েছিলো উপন্যাসটিতে বোধহয় পরকীয়া প্রেম সম্পর্কিত কিছু আছে। কিন্তু উপন্যাসটি পড়ার পর আমার সেরকমটা মনে হয়নি। উপন্যাসের থিম যেন বর্তমান সময়কেই উপস্থাপন করে। পড়ার সময় বেশকিছু ভুল, অসঙ্গতি চোখে পড়লেও বইটা পড়ার পর বেশ ভালোই লেগেছে। বিশেষ করে গল্পটাকে একটা দিকে নিয়ে যাওয়ার ইঙ্গিত দিয়েও লেখক চমৎকারভাবে সেটিকে অন্যদিকে ঘুড়িয়ে নিয়েছেন। এছাড়াও চরিত্রসমূহের মাধ্যমে যে গভীর মনস্তত্ত্ব তিনি ফুটিয়ে তুলেছেন তা নিঃসন্দেহে প্রশংসার দাবিদার। সবমিলিয়ে উপন্যাসটি আমার কাছে বেশ ভালো লেগেছে। পাঠ পর্যালোচনা: এই অংশটিকে আমি কয়েকটা ভাগ করে আলাদাভাবে বিশ্লেষণ করব। চরিত্রায়ন: আমার মতে উপন্যাসের গুরুত্বপূর্ণ অংশ হচ্ছে চরিত্রায়ন। যেহেতু একটা উপন্যাস পড়ার সময় আমরা পুরো গল্পটাকে মাথার ভেতরে চিন্তা করতে থাকি এবং এর চরিত্রগুলোকেও নিজেদের কল্পনায় আঁকতে চেষ্টা করি তাই খুব ভালো চরিত্রায়ন না হলে উপন্যাস পড়ায় মজা আসে না। "একরাত্রি" উপন্যাসের কেন্দ্রীয় চরিত্র তাহসান। এছাড়াও অন্যান্য গুরুত্বপূর্ণ চরিত্রের ভেতর রয়েছে শিশির, নীলু, ক্ষণিকা, তসলিমা এবং রেবেকা। উপন্যাসের সবচেয়ে গুরুত্বপূর্ণ চরিত্র তাহসানের যেভাবে চিত্রায়ণ করা হয়েছে তা সত্যিই প্রশংসনীয়। মূলত একটা চরিত্রের চিত্রায়ণ করা উচিত ধীরে ধীরে, পুরো উপন্যাসজুড়ে। লেখক এই কাজটাই বেশ মুন্সিয়ানার সহিত করেছেন। প্রতিটি চরিত্রের চিত্রায়ণ তিনি এভাবেই করেছেন৷ এতে উপন্যাসের গতি যেমন ঠিক ছিলো তেমনি পড়তেও বেশ ভালো লেগেছিলো। মনে হচ্ছিলো চরিত্রসমূহকে আমি সামনাসামনি দেখতে পাচ্ছি। গল্পের প্রয়োজনেই নীলু চরিত্রটিকে কিছুটা রহস্যময় করে উপস্থাপন করা হয়েছিলো। এছাড়াও সময়ের সাথে সাথে ক্ষণিকা এবং রেবেকা হয়ে ওঠে উপন্যাসের অন্যতম প্রধান চরিত্র। এই ক্রমপরিবর্তনটা আমার বেশ ভালো লেগেছে। এছাড়াও উপন্যাসের আরেকটা গুরুত্বপূর্ণ অংশ ক্যারেক্টার আর্ক। অর্থাৎ, চরিত্রসমূহের ক্রমাগত পরিবর্তন। গল্পের ভেতরকার পরিবেশ-পরিস্থিতির সাথে চরিত্রসমূহের যে পরিবর্তনটা হয় তা ফুটিয়ে তোলা অত্যন্ত গুরুত্বপূর্ণ। আমি বলব লেখক এই জায়গাটাতেও স্বার্থক। কারণ, উপন্যাসে আমরা দেখেছি সহজ-সরল তাহসান পরিস্থিতির শিকার হয়ে একসময় সাহসী সিদ্ধান্ত নিতে বাধ্য হয়, আবার একরোখা তসলিমাও একসময় নমনীয় হতে বাধ্য হয়। শিশির চরিত্রটিকে খানিকটা দার্শনিক ধরণের বানানোর প্রচেষ্টায়ও লেখক বেশ ভালো করেছেন। ছোটোখাটো চরিত্রগুলোর চিত্রায়ণেও তিনি কৃপণতা করেননি। চরিত্রায়নে আমি লেখককে ১০ এ ১০ দেবো। ডেভেলপমেন্ট: এবারে আসি গল্পের ডেভেলপমেন্টে। পুরো উপন্যাসে এই জায়গাটাতে একটু কমতি ছিলো বলে আমার মনে হয়েছে। দারুণ একটা থিম, কিন্তু ডেভেলপমেন্টটা যথাযথ হয়নি। পুরো উপন্যাসজুড়ে বারবার ফ্ল্যাশব্যাক না এনে ওই ঘটনাগুলোকে অন্যভাবে উপস্থাপন করা যাতে৷ প্রতিবার "তার একদিনের কথা মনে পড়ে…" এভাবে ফ্ল্যাশব্যাক আনাটা খাপছাড়া লেগেছে। কিন্তু লেখক চাইলেই এই অংশটাকে একটি ভিন্নভাবে গল্পে আনতে পারতেন। সবসময়ই যে চরিত্রের ভাবনায় আনতে হবে এমন তো না, গল্পের প্রয়োজনে এটিকে বর্ণনায় আনা যেত বা চাইলে অধ্যায়টিকেই ফ্ল্যাশব্যাকে নেয়া যেত। কিংবা লেখক চাইলে টাইমলাইনটাকে একটু পেছনে নিয়ে শুরু করতে পারতেন, তাহলে আর খুব বেশি ফ্ল্যাশব্যাকে যাওয়ার ঝামেলা পোহাতে হতো না। বাংলা উপন্যাসের ভেতর বারবার ইংলিশ লেখাটা আমার পছন্দ হয়নি। সংলাপের ভেতরে থাকাটা মেনে নেয়া গেলেও বর্ণনায় ইংরেজি শব্দ বা বাক্যের ব্যবহার দূষণীয়। "ফিল করা" না লিখে "অনুভব করা" লিখলেই বরং লেখার সৌন্দর্য বৃদ্ধি পেত। সংলাপ লেখার ক্ষেত্রে উদ্ধৃতিচিহ্ন ব্যবহার না করার মাঝেমধ্যেই সংলাপ এবং বর্ণনা আলাদা করতে সমস্যা হয়েছে। ফুচকাওয়ালা এবং ঝালমুড়িওয়ালা ইংরেজিতে কথা বলছে, এই ব্যাপারটা বিশ্বাসযোগ্যভাবে উপস্থাপন করা হয়নি। এছাড়া গল্পের সাথে এর কোনো যোগসূত্রও ছিলো না। ডেভেলপমেন্টে আমি লেখককে ১০ এ ৬ দেবো। আশা করি এই জায়গাটাতে লেখক পরবর্তীতে আরো মনোযোগ দিবেন। সেটিং ও থিম অ্যানালাইসিস: উপন্যাসের অন্যতম গুরুত্বপূর্ণ অংশ হচ্ছে সেটিং, অর্থাৎ উপন্যাসটি কবেকার সময়ের কথা বলছে এবং কোন জায়গায় গল্পটি ঘটছে। এটা গল্পের মাধ্যমেই পাঠকের কাছে তুলে ধরতে হয়। "একরাত্রি" উপন্যাসটি বর্তমান সময়ের উপন্যাস। উপন্যাসটির থিম নির্বাচনও দারুণ হয়েছে। শহুরে প্রেক্ষাপটে লেখা এই উপন্যাসটিতে দেখানো হয়েছে দীর্ঘদিন ধরে বয়ে চলা এক সম্পর্কের ভেতরকার জটিলতা, তার রেশ ধরে আসা মনস্তাত্ত্বিক জটিলতা এবং এর ভয়াবহতা। প্রতিটা সম্পর্কের ভেতরেই রয়েছে জটিল সব সমীকরণ। কে এটাকে কতখানি সরল করে নিতে পারে দিনশেষে সেটাই বড়ো চ্যালেঞ্জ। তাহসান এবং তসলিমা দম্পত্তি যেন আমাদের বর্তমান সমাজের অধিকাংশ দম্পতির প্রতিনিধিত্ব করে। পারষ্পরিক বিশ্বাস আমাদের সমাজ থেকে দিন দিন উঠেই যাচ্ছে। লেখক উপন্যাসে নিপুণভাবে এই সমস্যাটা সৃষ্টি করেছেন তাহসান এবং তসলিমার দাম্পত্য জীবনে। আবার, তার বিপরীতটাও যেমন সমাজে আছে তেমনি উপন্যাসেও তিনি দেখিয়েছেন রেবেকা-তৌকির দম্পতির জীবনে। এটা খুব একটা কঠিন না হলেও এই মনস্তাত্ত্বিক দ্বন্দ্ব নিরসনের উপায় বের করাটা কিন্তু বেশ কঠিন কাজ ছিলো। আর সেই কাজটা সহজ করতেই লেখক বেছে নেন নীলু চরিত্রটিকে। তাহসান-নীলু-তসলিমা ত্রিভুজ সম্পর্কটি বেশ জটিল। এটিকে পরকীয়া প্রেম বললে ভুল হবে। আবার প্লেটোনিক সম্পর্ক বললেও হয়তো কম বলা হবে। মানবজীবনে এমন কিছু সম্পর্ক থাকে যা সংজ্ঞায়িত করা যায় না, নীলু-তাহসানের সম্পর্কটাও ঠিক এরকমই ছিলো। উপন্যাসের একটা পর্যায়ে মনে হচ্ছিলো এটাও হয়তো গতানুগতিক কোনো পরকীয়া প্রেমের উপন্যাস হতে যাচ্ছে। কিন্তু লেখক নিপুণভাবে গল্পটাকে সেখান থেকে ভিন্নদিকে ঘুরিয়ে দিয়েছেন। খুব কম সংখ্যক লেখকই এই কাজটা করতে পারেন। শিশির-ক্ষণিকার সম্পর্ক বা রেবেকা-তৌকিরের দাম্পত্য জীবনের গল্প উপন্যাসটিতে অনন্য মাত্রা যোগ করেছে এবং পাঠককে একঘেয়েমি থেকে মুক্ত করেছে। উপন্যাসটিতে সমাজের প্রতি দারুণ একটা মেসেজ ছিলো। আমার কাছে পুরো গল্পটা দারুণ লেগেছে। এই অংশে আমি লেখককে ১০ এ ৮ দেবো। স্টোরি টেলিং ও লিটারেরি টুলস: স্টোরি টেলিং এর গুণে একটা দুর্বল থিমও পাঠকপ্রিয়তা পায়, আবার এর অভাবেই একটা চমৎকার থিম ভালো উপন্যাস হয়ে উঠতে পারে না। তারমানে বোঝাই যাচ্ছে একটা স্বার্থক উপন্যাসের জন্য স্টোরি টেলিং কতটা গুরুত্বপূর্ণ। "একরাত্রি" উপন্যাসের স্টোরি টেলিং অনেকটা মিশ্র ধরণের। কোথাও গল্প খুব সাবলীলভাবে এগিয়েছে, আবার কোথাও মনে হয়েছে বেশ ধীরেধীরে এগিয়েছে। বেশ কিছু জায়গায় স্টোরি টেলিংয়ের দূর্বলতাও চোখে পড়েছে। যার কারণে উপন্যাসের মূল থিমের সাথে প্রাসঙ্গিক কিছু ঘটনাও বর্ণনার সময় অপ্রয়োজনীয় মনে হয়েছে। আমার মনে হয় এই দিকটায় লেখকের আরেকটু নজর দেয়া দরকার। শুধু ভালো গল্প আর ভালো স্টোরি টেলিং হলেই একটা মানসম্মত উপন্যাস হয়ে যায় না। এটিকে আরো চমৎকার করে তোলে বিভিন্ন লিটারেরি টুলস। এই জায়গাটাতে অনেক লেখকই বেশ অপটু। কিন্তু "একরাত্রি" উপন্যাসে লেখক অসাধারণ দক্ষতার সাথে দারুণ কিছু লিটারেরি টুলস ব্যবহার করেছেন। বিশেষ করে রূপক, উপমার ব্যবহার তো ছিলোই, এছাড়াও কমিক রিলিফ দেয়াসহ, বেশ কিছু জায়গায় সারকাজমের ব্যবহারও ছিলো। এই জিনিসগুলো উপন্যাসকে আরো সুন্দরভাবে ফুটিয়ে তুলেছে। স্টোরি টেলিংয়ে আমি লেখককে ৭.৫ দেবো আর লিটারেরি টুলসের ব্যবহারে ৮.৫ দেবো। এন্ডিং: কোনো উপন্যাসের এন্ডিং কেমন তা আমার কাছে যথেষ্ট অর্থ বহন করে। "একরাত্রি" উপন্যাসের এন্ডিংটি ছিলো যেন "শেষ হইয়াও হইলো না শেষ" অনেকটা এ ধরণের। এন্ডিংয়ে যেমন আনন্দ ছিলো, তেমন ছিলো কিছু অপ্রাপ্তি ও। সবমিলিয়ে এক অম্লমধুর এন্ডিং হয়েছে যা দীর্ঘদিন মনে থাকার মতো। বইটা শেষ করার পর অনেকক্ষণ আমি একপ্রকার ঘোরে ছিলাম, শুধুমাত্র এন্ডিংটার জন্যই। বিখ্যাত প্রবাদ, "সব ভালো তার, শেষ ভালো যার" এর স্বার্থকতা বহন করে তাবারক হোসেনের লেখা "একরাত্রি" উপন্যাসটি। পুরো উপন্যাসে বেশ কিছু দৃষ্টিকটু বানান ভুল ছিলো, যার দোষ মূলত প্রকাশনীর উপর বর্তায়। বিশেষ করে "লাগে নি", "করে নি" এই ধরণের ভুলগুলো বিরক্তির সৃষ্টি করেছে। আশা করি প্রকাশনী এ ব্যাপারে আরো সচেতন হবে। সবমিলিয়ে বলতে গেলে, উপন্যাসটি আমার কাছে ভালো লেগেছে। এবং লেখকের অন্যান্য বই পড়ার আগ্রহ সৃষ্টি করেছে। ******* বই: একরাত্রি লেখক: তাবারক হোসেন প্রকাশনী: অন্যপ্রকাশ মুদ্রিত মূল্য: ৩০০৳ পার্সোনাল রেটিং: ৮/১০ ******* রিভিউ লেখক: বিনিয়ামীন পিয়াস শিক্ষার্থী, পদার্থবিজ্ঞান বিভাগ, ঢাকা বিশ্ববিদ্যালয় ঠিকানা: ইব্রাহিমপুর, ঢাকা
গত বছর করোনার প্রকোপ কমা শুরু করলে যেদিন গ্রামের বাড়ি থেকে ঢাকায় আসার সিদ্ধান্ত নেই সেদিন অন্যান্য জিনিসপত্রের সাথে বেশ কিছু বইও ছিল। আমার দাদার ছোট বোন, যাকে আমি "আফু" বলে ডাকি তিনি ছিলেন আমাদের বাড়িতে। তো সবকিছু গোছগাছ করছি এমন সময় তিনি এসে একটা বই হাতে তুলে নেন। বদরুল মিলাত স্যারের লেখা "এই সুরে কাছে দূরে" বই। তখন সকাল দশটা বাজে। এরপর সময় গড়াতে থাকে, আমিও গোছগাছ করতে থাকি। সকাল গড়িয়ে, দুপুর হয়। আমার গোছানোও শেষ হয়, কিন্তু আফুর হাতে তখনও সেই বই। বয়স হয়ে যাওয়ায় চোখের পাওয়ার খানিকটা কমে গিয়েছে, তাই তিনি ধীরেধীরে পড়ছিলেন। আমার বের হওয়ার সময় হয়ে যায়৷ আফু তখনও বই হাতে বসে আছেন। তার আগ্রহ দেখে শেষমেশ বইটা রেখেই আসি। পরে ঢাকায় এসে শুনি, তিনি গোসল আর খাওয়া বাদে বাকি সময় বই হাতেই বসেছিলেন। এবং সন্ধ্যার দিকে পড়া শেষ করেন। তো আমার সেই আফু গতকাল ঢাকায় বেড়াতে এসেছেন। সন্ধ্যায় তাকে জিজ্ঞেস করলাম, "আপনার প্রিয় লেখকের বই আছে, পড়বেন?" তিনি কোনো উত্তর না দিয়ে মৃদু হাসলেন৷ হাসিকেই সম্মতি ধরে নিয়ে তার হাতে তুলে দেই বদরুল মিল্লাত স্যারের "দূরে কোথাও" বইটি। আজ সকাল থেকেই দেখছি তিনি বইটি নিয়ে বসে আছেন। এখনও পড়ছেন। বেশ আয়েশ করেই পড়ছেন...
কবিতা: সেই মেয়েটা ~ বিনিয়ামীন পিয়াস সেই মেয়েটা ভীষণ চঞ্চল ছিলো, ইচ্ছে হলেই পাখনা মেলে উড়াল দিতো নীল আকাশে, বাধন ছাড়া পাখির মত উড়তো শুধু ডালে ডালে প্রজাপতির সাথে গল্প করতো বসে সবুজ দূর্বাঘাসে। তোমরা সেই মেয়েটার পাখনা দুটো কেটে দিলে এক বিকেলে খেলাচ্ছলে সেই মেয়েটার বুক হাতালে! সেই মেয়েটা বড্ড সরল ছিলো, ভোরের রবির আগেই মেয়েটা ঘুম ভাঙাতো মায়ায় ব্যস্ত শহর উঠতো জেগে ওর হাসিতে মন খারাপ আর ক্লান্তিগুলো হারাতো ওর ছায়ায়। তোমরা সেই মেয়েটার সরলতার সুযোগ নিলে এক দুপুরের নির্জনতায় সতীত্বকে কেড়ে নিলে! সেই মেয়েটা ছিলো পরীর মতো, ওর মুক্তোঝড়া হাসি দিয়ে রাঙাতো সবার দিন কাজল কালো চোখের মায়ায় দুখ ভোলাতো ওর চঞ্চল চাহনিতে ধুসর বিকেলটাও হত রঙিন। তোমরা সেই মেয়েটার রূপের এই সম্মান দিলে? পাশবিক হিংস্রতায় ওর তারুণ্যকে কেড়ে নিলে! সেই মেয়েটা বড্ড বোকা ছিলো, নিজের মতই সরল ভেবেছিলো তোমাদের এই সমাজটাকে, ও দেখতে পায়নি ভালোমানুষির অন্তরালে লুকিয়ে থাকা বন্য পশুর হিংস্রতাকে! তোমরা সেই মেয়েটার ভুল ভাঙালে, খোলশ ছেড়ে বেরিয়ে এসে ঠিকই নিজের জাত চেনালে! সেই মেয়েটা আজ আর বোকা নেই হারিয়ে গেছে ওর সলজ্জ চোখের চাহনি, ওর দুচোখ জুড়ে এখন কেবলই শুন্যতা হৃদয় মাঝে জ্বলছে জাহান্নামের বহ্নি! কিন্তু, তোমরা তবু নেইতো থেমে, আছো দিব্যি মজায় এক পাখিকে হত্যা করে ব্যস্ত এখন নতুন পাখি খোঁজায়! *******
গতবছর টাঙ্গাইল গিয়েছিলাম। বন্ধু রবিনের ভাইয়ের বিয়েতে। অসাধারণ কিছু সময় কাটিয়েছিলাম। টাঙ্গাইল থেকে ফেরার পরপরই করোনার থাবায় থমকে যায় সাধারণ জীবন, কিন্তু সময় থেমে থাকেনি৷ ফেসবুক মেমোরি জানান দিচ্ছে সুখস্মৃতির এক বছর পূর্তি হয়েছে, কিন্তু আমার মেমোরি তো বলছে এই সেদিনের ঘটনা!
জনৈক লেখকের একটা গল্প সংকলনের পাণ্ডুলিপি বেটারিড করলাম। তার লেখার স্টাইল বেশ ভালো লেগেছে। তিনি ক্যারেক্টার ডেভেলপমেন্টে বেশ পটু এবং গল্পের উপস্থাপন ভঙ্গিও সুন্দর। নবীন লেখকদের লেখায় সাধারণত যে হযবরল ভাব থাকে, তা তার লেখায় অনুপস্থিত। তিনি অবশ্য ক্রিয়েটিভ রাইটিং কোর্স করেছেন, তাই তাকে নবীন বলা চলে না! ঠাণ্ডা আমেজের গভীর থিমের গল্প নিয়ে শীঘ্রই লেখকের আবির্ভাব ঘটবে আশা করি। তার জন্য অনেক শুভকামনা রইলো। 😍
-সত্যি বলতে কি জানো, আমি তোমার প্রেমে পরেছি। আমার সমস্ত সত্তা শুধু তোমাকেই চায়। -কিহ!! আমি আপনাকে সবসময় 'ভাই' মনে করেছি। আর আপনি কিনা...!!! -সমস্যা নেই, আজ থেকে নাহয় তুমি আর আমি Lannister হয়ে গেলাম। 🙂 -😱😶😷 -😍😍😍 #মিথ্যা_হলেও_সত্য 😂😂😂
"আমি তো পুড়ে গেছি সেই কবেই, বাতাসে উড়ে গেছে সব ছাই! নিভু-নিভু কয়লাটুকু পড়ে আছে, বেশি কিছু দেয়ার সাধ্য মোর নাই!" বই: হযবরল ***** ফেসবুকে আমি বিভিন্ন সময়ে টুকটাক যেসব কবিতা/অণুকবিতা লিখতাম সাহিত্যের মানদণ্ডে সেগুলো হয়ত কখনোই "কবিতা" হয়ে ওঠেনি। ছন্দ, মাত্রা এসব দিয়ে বিশ্লেষণ করলে সেগুলো হয়ত ভাগাড়ে ফেলে দেয়ার মতোই হবে। কিন্তু নিজের লেখা যে! যতই খারাপ হোক না কেন কিছুটা আবেগ তো থেকেই যায়। সেই আবেগ থেকেই গত চার বছরে আমার লেখা সবগুলো কবিতা-অণুকবিতা একত্রিত করি এবং সেখান থেকে বাছাই করে একটা পাণ্ডুলিপি তৈরি করি। এই পাণ্ডুলিপি অবশ্য কোনো প্রকাশকের কাছে দেয়ার মত ইচ্ছা বা সাহস কোনোটাই আমার ছিল না। বা যোগ্যতাও হয়তো ছিল না। তাই সিদ্ধান্ত নেই এই অকবিতাগুলোকে ইবুক আকারে প্রকাশ করব। বইটই প্ল্যাটফর্মে যোগাযোগ করে তাদের কাছে পাণ্ডুলিপি জমা দেই। এবং গত নভেম্বরে বইটি তাদের অ্যাপে প্রকাশিত হয়। বিনামূল্যে কোনো কিছু দেয়া হলে তার গুরুত্ব থাকে না। তাই আমার বইটিও আমি বিনামূল্যে দেইনি। এটির মূল্য নির্ধারণ করা হয়েছে ২৯৳। পড়তে পারবেন বইটই অ্যাপে। যদি আপনার মনে হয় যে আমার কবিতা বা অকবিতা টাকা দিয়ে পড়ার যোগ্য তাহলে অ্যাপ থেকে কিনে পড়তে পারেন। আর যদি তা মনে হয় তাহলে না কেনাই ভালো। পাণ্ডুলিপি তৈরি এবং এডিটিং সব কাজ আমার নিজেরই করতে হয়েছে। তাই হয়ত বেশকিছু বানান ভুল রয়েছে। এরজন্য আমি আন্তরিকভাবে দুঃখিত। প্রচ্ছদ: Rifatul Islam ধন্যবাদ 😊 ওহ হ্যাঁ, এখানকার সবগুলো কবিতাই ফেসবুকে এবং আমার ব্লগে প্রকাশিত। 😊 পাওয়া যাবে শুধুমাত্র বইটই অ্যাপে। মূল্য ২৯ টাকা।
প্রশংসা এবং সমালোচনা দুটোই বেশি হওয়া দরকার। আমি যার প্রশংসা করি, বারবার করি। আর যার সমালোচনা করি তার ভুল না শুধরানো অবধি করতে থাকি। 
"এই বিরক্তির সঙ্গে সঙ্গে তার চিন্তার জগতটা আরও প্রসারিত হলাে। তার মনে হলাে, বেশির ভাগ মানুষ যে বলে রাগ করা ভালাে না, রেগে গেলে তাে হেরে গেলে, এইসব কথা ঠিক না। যারা বলে তারা স্বার্থপর। সমাজে স্বার্থপর মানুষ বেশি। নিঃস্বার্থ মানুষ কম। খুবই কম। রাগ না থাকলে মানুষ কারও দুর্দিনে পাশে থাকতে পারে না। রাগী মানুষেরা আপনজনের বিপদ দেখলে দৌড়ে যায়। রাগের সঙ্গে সাহসের একটা সম্পর্ক আছে। শিশিরের ধারণা, রাগী লােক সাহসী হয়। তাদের মনে ভালােবাসাও অফুরন্ত। তবে তাদের মনে ভালােবাসা লুকিয়ে থাকে। বােঝা যায় না।" একরাত্রি ~ তাবারক হোসেন
