কেউ শূণ্য কলসি বাজায়। আর কেউ শূণ্য কলসি পূর্ণ করে। বাজানোটা সহজ। কিন্তু পূর্ণ করাটা কঠিন।
টেমপারেচার বাড়ছে। এই টেমপারেচার যত বাড়বে হিটস্ট্রোকের সম্ভাবনাও তত বাড়বে। তাই সাবধান হওয়ার জন্য ডাক্তাররা বেশ কিছু পরামর্শ দিয়েছেন। পরামর্শগুলো শেয়ার করা প্রয়োজন মনে করছি। না করাঃ এক) সব রকমের মাংসজাত, দুগ্ধজাত খাবার এড়িয়ে চলা। দুই) কোক, পেপসি, ফান্টা জাতীয় সব রকমের পানীয় পান না করা। তিন) ফাস্ট ফুডের দোকান থেকে দূরে থাকা, যেকোনো মশলা যুক্ত খাবার না খাওয়া। চার) কালো, লাল, নীল, মেরুন, পার্পল কাপড় পরিধান না করা। পাঁচ) অপ্রয়োজনীয় ঘর থেকে বের না হওয়া। অপ্রয়োজনীয় পেট্রোল না পুড়ানো। অপ্রয়োজনীয় গাড়ি না চালানো। করাঃ এক) সাদা, পিংক, সবুজ এবং হালকা রঙের কাপড় পরিধান করা। দুই) কাঁঠালের পরিবর্তে তরমুজ, কলা, আম খাওয়া। তিন) ঘর থেকে বের হওয়ার প্রয়োজন হলে একটা ভেজা টাওয়াল সাথে রাখা। চার) পারলে টাওয়ালটি দিয়ে মাথা ঢেকে রাখা। পাঁচ) ফ্রিজের ঠান্ডা পানি পান না করে স্বাভাবিক পানি যত বেশি পারা যায় তত বেশি পান করা। ছয়) যত বেশি পারা যায় গোসল করা। সবচেয়ে প্রয়োজন হলো ঘরের কোনায় কোনায় এসি না লাগিয়ে ঘরের আঙ্গিনায় আঙ্গিনায় গাছের চারা রোপন করা। না হলে প্রকৃতি উত্তপ্ত হবে। কতগুলো এসি লাগিয়ে আপনি উত্তপ্ত গরমে গলে যাওয়া সড়ককে বাঁচাবেন। কতগুলো হাইরাইজ ভবন তৈরী করলে , কতগুলো শিল্প বিপ্লব ঘটালে আপনি এক মুঠো, এক নিঃশ্বাস অক্সিজেন পাবেন? পোস্ট টি আপনার নিজের নামেই অন্যের সাথে শেয়ার করতে পারেন।
ডাক্তার বললো - গরু , ছাগলের মতো বাঁচতে। বলেন কি ডাক্তার। মানুষ হয়ে জন্ম নিয়ে কেন গরু, ছাগলের মতো বাঁচবো। জ্বি, সুস্থ হয়ে বাঁচতে হলে গরু , ছাগলের মতো শাক,সব্জি, লতা, পাতা খেয়ে বাঁচতে হবে। তা মানলাম। কিন্তু, যে গরু, ছাগল শুধুমাত্র ঘাস লতা পাতা খেয়ে জীবন ধারণ করে । সেই গরু , ছাগল খেলে তবে কেন মানুষের শরীরে চর্বি জমে। আর শুধু কি মানুষের শরীরে চর্বি জমে। যে গরু, ছাগল নিজেই লতা,পাতা ঘাস খায় তাদের শরীরও কেন চর্বি জমে মোটা তাজা হয়ে যায়। ডাক্তার বলেন- কি এক্টাঅবস্থা!!! আমি বললাম-জ্বি কি এক্টা বিতিকিচ্ছিরি অবস্থা।
আপনি কি খেয়াল করেছেন- সব কিছুর কাজই হলো সুযোগ পেলেই আপনাকে মেরে ফেলা। অসুখ বিসুখ, রোগ জীবানু প্রস্তুত হয়েই আছে -আপনাকে মেরে ফেলতে। শুধু অসুখ বিসুখ না। পথে চলতে চিন্তা -নিরাপদে ঘরে ফিরতে পারবেন তো। গাড়ি আস্তে চালালেও চিন্তা- পেছন থেকে কেউ এসে ধাক্কা দিবেনাতো। জোরে চালালে চিন্তা দূর্ঘটনা ঘটবেনা তো। সাইকেলের টায়ার পাঙচার হবেনাতো। গাড়ীর ব্রেক ফেল করবেনাতো। নৌকা ডুবে যাবেনাতো। খেলে কলস্টরল, চর্বি বেড়ে যাবেনাতো। না খেলে পুষ্টিহীনতায় ভূগবেননাতো। পানি সবসময় চাইবে আপনাকে সুযোগ পেলেই ডুবিয়ে মেরে ফেলতে। আগুন চাইবে আপনাকে পুড়িয়ে দিতে । বাতাস চাইবে আপনাকে উড়িয়ে নিতে। বন্যা চায় সবকিছু ভাসিয়ে নিতে। গাছের নীচে বসবেন- ডাল ভেঙ্গে পড়তে পারে। পাখি কাজ করে দিতে পারে। নিজ ঘরে বসে থাকবেন- ছাদ ধ্বসে পড়তে পারে। ছাদে ওঠবেন। পড়ে যাওয়ার ভয় আছে। এমনকি নিশ্চিন্তে ঘুমাতেও পারবেন না। ঘুমের মাঝে হার্ট এ্যাটাক হয়ে যেতে পারে। চিন্তা করে দেখেন-আশে পাশে সবাই ওঁৎ পেতে আছে-সুযোগ পেলেই আপনাকে মেরে ফেলা । আর আপনার কাজটা হলো নিজেকে প্রতিটা মুহুর্তে বাঁচিয়ে রাখা। 
একটা কিশোর ছেলে বাবার সাথে হাঁটছে। বাবা ছেলেকে বলেন- কোনো শব্দ শুনছে পাচ্ছো কি? জ্বি বাবা। একটা ওয়াগন আসার শব্দ হচ্ছে। চমৎকার। একটা খালি ওয়াগন আসছে। ছেলেটি এবার বাবাকে বলে- ওয়াগনটি যে খালি। সেটা আপনি বুঝলেন কিভাবে। এখান থেকেতো দেখা যাচ্ছেনা। বাবা বলেন -খুবই সহজ। ওয়াগন যত খালি থাকে। চলার পথে সে তত বেশি শব্দ করে। এরপর থেকেই যখনই কাউকে দেখি শুধু বাজে বকবক করছে। নিজেকে শুধু জাহির করছে। তখনই বাবার কথাটা মনে পড়ে- ওয়াগন যত খালি থাকে। চলার পথে সে তত বেশি শব্দ করে। 
উস্কোখুস্কো চুল। চোখ লাল । ট্রেনে এক লোক খৃষ্টান ফাদারের সামনের সিটে বসে পত্রিকা পড়ছে। ফাদার বুঝতেই পারছেন- একজন পাড় মাতাল। কিছুক্ষণ পর লোকটি ফাদারের দিকে চেয়ে বললো- ফাদার- মাইগ্রেণ, মাথাব্যথা এসব কেন হয়? ফাদার প্রথম থেকেই মাতাল লোকটিকে সহ্য করতে পারছিলেন না। এবার প্রশ্ন শুনে ভালো করে জব্দ করার একটা সুযোগ পেয়ে ফাদার বললেন- যারা মাতলামি করে, চলাফেরায় ঠিক নাই, দিনদুপুরেও চোখ লাল থাকে, চেহারা থাকে উস্কুখুস্কো তাদের এসব হয়। তা, আপনার হয়েছে নাকি? লোকটি এবার গম্ভীর ভাবে ফাদারের দিকে চেয়ে বললো- না আমার হয়নি। পত্রিকায় লিখেছে- পোপের হয়েছে। মোরালঃ কাউকে জব্দ করার মানসে জবাব দেয়ার আগে একবার ভাববেন । না হয় নিজের জবাবে নিজেই জব্দ হয়ে তব্দা খেয়ে যেতে পারেন।
ওকলামা শহরের মসজিদের বাইরে একটা সাদা কিশোরি মেয়ে দাঁড়িয়ে আছে। চিন্তা করছে মসজিদের ভিতর প্রবেশ করবে কি করবেনা। একজন মসুল্লীকে জিগ্যেস করে - সে কি মসজিদের ইমামের সাথে একটু দেখা করতে পারে। মসজিদের ইমাম- ইমাম ইমাদ বের হয়ে নিজের পরিচয় দিয়ে বলেন-বলো কি করতে পারি। তোমার কি কোনো সাহায্য দরকার। উদ্বিগ্ন মেয়েটির মুখে লাজুক হাসি। সে একটা খাম ইমামকে দিয়ে বলে- আমি শুনেছি এখানে গাজার কিছু মানুষ প্রার্থণা করতে আসে। আপনি কি অনুগ্রহ করে- এই খামটি গাজায় কোনো পরিবারের কাছে পৌঁছে দিবেন। যার পরিবারের কেউ বোমায় মারা গেছে, কেউ স্বজন হারিয়েছে, কেউ বাস্তুহারা হয়ে রিফ্যুজি হয়েছে, কোন সন্তান তার পিতামাতা হারিয়ে এতিম হয়েছে, কোনো বাবা মা তাদের সন্তান হারিয়েছে। আমি শিশুদের সাথে থাকি। শিশুদের পরিচর্যা করি। আর যতবার টিভির পর্দায় বোমার আঘাতে পৃথিবীর যে কোনো জায়গায় মারা যাওয়া শিশুর চেহারা দেখি, ততবার আমি আর্তনাদ করে ওঠি। গাজার বন্দি মানুষদের বলবেন- এটা একজন ইহুদি মেয়ের পুরো একটা সপ্তাহের বেবিসিটিংএর আয়। এর চেয়ে বেশি দেয়ার সামর্থ্য আমার নেই। আমাদের স্বজাতির জন্য আমি লজ্জিত আর নির্যাতিত গাজাবাসীর জন্য অনুতপ্ত। তাদের যন্ত্রণা আমাকে স্পর্শ করে। এই যন্ত্রণার তাড়নায় একটা ইহুদি কিশোরী মেয়ে নিজের সারা সপ্তাহের আয় একটা খামে ভরে মসজিদের ইমামের কাছে ছুটে এসেছে। এমন মহানুভবতা আমাদের কয়জনের আছে ভাই। যে মহানুভবতা এখনো মানুষকে সুন্দর একটা পৃথিবীর স্বপ্ন দেখায়।
"যে সহজ জিনিসগুলো আন্তর্জাতিক মহল বুঝেনা বা বুঝতে চায়না" ১) ফিলিস্তিনিরা নিজ বসতভিটা ছেড়ে বিশ্বের নানা দেশে গিয়ে রিফুউজি হচ্ছে। আর জায়নিস্টরা নানা দেশের রিফিউজি থেকে প্যালেস্টাইনে এসে ভূমির মালিক হচ্ছে । ২) ইহুদিরা হিটলারকে যে কারণে এতো বেশি ঘৃণা করে। সেই একই কাজ আজ ওরা করছে প্যালেস্টাইনের বিরুদ্ধে। ৩) যুদ্ধ বিরতির কয়েক ঘন্টা পার না হতেই আল আকসায় জুমার নামাজের পরপরই রেইড দিয়েছে ইসরাইলি পুলিশ। ৪) ইসরাইলের কাছে নতুন করে $৭৩৫ মিলিয়ন ডলারের অস্ত্র বিক্রির চুক্তিতে আমেরিকা স্বাক্ষর করলো। ৫) এই যুদ্ধটা কি তবে অস্ত্র বিক্রির কোনো বিজ্ঞাপন ছিলো। ৬) উদার মনা যারা ইসরাইলকে শান্তির পায়রা আর হামাকে যুদ্ধবাজ বলে মনে করেন। দয়াকরে উদারমনে এই উদাহরণটি কয়েকবার পড়ুন। ৫% রোহিংগারা বার্মিজ সেনাদের মার খেয়ে রিফিউজি হিসাবে ককসবাজারে আশ্রয় নিলো। মানবিক কারণে ককসবাজার বাসী এদের আশ্রয় দেয়। কিছুদিন পর এই রোহিংগারা ককসবাজারে আরাকান দেশ হিসাবে নিজেদের স্বাধীন রাষ্ট্র চেয়ে বসে। তাদের দাবী এই অন্চলে এক সময় তাদের নিবাস ছিলো। পরে এখান থেকে বিতাড়িত হয়েছে। তারা এখন তাদের হারানো ভূমি চায়, স্বাধীন রাষ্ট্র চায়। গোটা দুনিয়া নানা যুক্তি দিয়ে এটা মেনে নিলেও ককসবাজারবাসীরা কি এটা মেনে নিবে? ৭) একটা দল এটা মেনে নিলোনা। অত্যাধুনিক অস্ত্রের বিরুদ্ধে নিজেদের যা কিছু আছে তা নিয়ে নিজেদের ভূমি রক্ষায় সশস্ত্র আন্দোলন শুরু করলো। এদেরকে আপনি কি বলবেন? জঙ্গি সংগঠন নাকি মুক্তিবাহিনী। ৮) মুক্তমনে ব্লাক লাইভ ম্যাটার বলে আপনি শ্লোগান দিতে পারলে -শুধু মানুষ হিসাবে প্যালেস্টিনিয়ান লাইভস ম্যাটার কেন বলতে পারেন না। ৯) সব ইহুদিরা ইসরাইলি নয়। সব ইহুদিরা জায়নিস্টও নয়। ১০) অনেক ইহুদিরা মসজিদ পাহারা দেয়। অনেক মুসলমানরা সিনাগগ পাহারা দেয়। ১১) আপনি মুক্তমনা হয়ে ইসরাইল রাষ্ট্রের বিরোধী না হলেও অনেক ইহুদী ইহুদি হয়েও ইসরাইল রাষ্ট্র, ভুমি দখল, ফিলিস্তিনিদের উচ্ছেদ বিরোধী। ১২) ফিলিস্তিন থেকে শুধু মুসলমানরা বিতাড়িত হয়নি। জায়নিস্টদের কারণে অনেক ইহুদি, খৃষ্টানরাও ঘরবাড়ি হারিয়েছে। একজন জ্ঞান বিজ্ঞানে উন্নত বলে মুক্তি পাবে। আরেকজন অশিক্ষিত, মুর্খ বলে খাঁচায় বন্দি হয়ে থাকতে পারেনা। আপনি শিক্ষিত হয়ে গেছেন বলে যে অশিক্ষিত তার ঘর কেড়ে নিতে পারেন না। আরেকজনের মুক্ত ভূমিকে কারাগার বানিয়ে রাখতে পারেন না। হিন্দু হোক, বৌদ্ধ হোক, খৃষ্টান হোক, আস্তিক হোক , নাস্তিক হোক, মুসলমান হোক, ধার্মিক হোক, অধার্মিক হোক সব মানুষের সব জায়গায় মুক্তি দরকার। করোনার মূল শিক্ষাটা ছিলো একজায়গায় পেনডেমিক মানে দুনিয়ার সব জায়গায় পেনডেমিক। সুস্থ হতে হলে দুনিয়ার সবাইকে সুস্থ হতে হবে। ঠিক তেমনি মুক্ত হতে হলে দুনিয়ার সব মানুষকে মুক্ত হতে হবে। 
নিজের ঘর বোমায় উড়ে গেছে। কিন্তু তারপরও খুশি দুটি শিশু। কারণ ছোট কাঁচের পাত্রে রাখা মাছটিতো বেঁচে গেছে। এমন নিষ্পাপ , পবিত্র শিশুদেরকেও বোমা মেরে খুন করতে পারে মানুষ। ফিলিস্তিন এমন এক ভূমি হয়। যেখানে শিশুর কেকের চেয়ে কাফনের কাপড় বেশি বিক্রি হয়।
সমাজ যে শুধু নষ্ট হয়ে যায়নি বরং সিক হয়ে গেছে-এই ছবিটা তার প্রমাণ। ১) নাকে নল লাগিয়ে একজন মাকে রান্নাঘরে রান্নার কাজ করতে হচ্ছে। ২)"অসুস্থ মাকেও চব্বিশ ঘন্টা ডিউটিতে থাকতে হয় "- এটা গ্লোরিফাই করার জন্য কোনো এক আদম সন্তান তার মায়ের এই ছবিটি সামাজিক মাধ্যমে পোস্ট করে দিয়েছেন। ৩) কোনো ছবি দিয়ে একজন মায়ের অবদানকে কি গ্লোরিফাই করা যায়??? ৪) যিনি ছবি তোলেছেন। তিনি নিশ্চয়ই অবুঝ শিশুনা। ৫) আপনি ছবিটা তোলা শিখেছেন। কিন্তু কিভাবে একটা ডিমবাজি করতে হয়। কিভাবে ভাত রান্না করতে হয় সেটা শিখেন নি। এটা লজ্জার। ৬) আর যদি শিখেও থাকেন। তবে ছবি না তোলে আপনার মাকে যে সাহায্য করলেন না- এটা আপনার জন্য আরো বেশি লজ্জার। ৭) ছবি না তোলে আপনি কি পারতেন না। যার সারা জীবন রান্নাঘরে কাটে, তাকে এই রকম অসুস্থ অবস্থায় রান্নাঘর থেকে একটু বিশ্রামে পাঠাতে। মায়েরও রক্ত মাংসের শরীর। তারঁও মন চায় একটু বিশ্রাম নিতে। ৮) সেটা করেন নি। আনকন্ডিশনাল লাভ লিখে মায়ের ছবি পোস্ট করেছেন। কারণ বিবেক পঁচে গেছে। এখানে মায়ের বিশ্রামের চেয়ে- লাইকের কদর বেশি। এটা একজন মায়ের আনকন্ডিশনাল লাভ না । বরং অক্ষম সন্তানের কারণে একজন অসুস্থ মাতার আনকন্ডিশনাল স্লেভারি।
এটি ১৯১৮ সালে ৩৪ তম ওসমানীয় সুলতান আব্দুল হামিদ ২য় এর জানাজার ছবি। যিনি সুদীর্ঘ বিশ বছর আল কুদসের ভূমিকে নিজের হৃদয়ের চেয়ে প্রিয় মনে করে রক্ষা করেন। যখন তাঁর কাছে ১৫০ মিলিয়ন স্টারলিং গোল্ডের বিনিময়ে ফিলিস্তিন বিক্রি করে দেয়ার প্রস্তাব আসে। সেই প্রস্তাবের চিঠিতে থু থু দিয়ে তিনি বলেন- গোটা ওসমানিয় সাম্রাজ্যকে যদি স্বর্ন দিয়েও মোড়ে দেয়া হয়-তিনি তার হৃদয়ের মনি ফিলিস্তিন বিক্রিও করবেন না। এর অধিকারও হাতছাড়া করবেন না। ফিলিস্তিন মুসলমানের পূণ্যভূমি। এর ধূলির সাথে শিশু, পুত্র, কন্যা, ভাই, মাতা, পিতার রক্ত মিশে আছে। আমার গলা কাটা যেতে পারে। কিন্তু আমি আমার পূর্বপুরুষ, আমার ধর্মের সাথে বেঈমানি করতে পারিনা। কাপুরুষরা মারা যাওয়ার আগে শতবার মারা যায়। কিন্তু বীরপুরুষরা নিজ ভূখণ্ডের ইজ্জত রক্ষায় শহীদ হয়। শহীদ হয়ে তারা হারিয়ে যায়না। আবাবিল পাখি হয়ে বারবার ফিরে আসে। আপনার সন্তানেরা জানতে চায় কিংবা না চায়। এই ইতিহাস তাদেরকে বলুন। আপনি বলুন কেন পৃথিবীর ঈমানদার মসুলমানরা ফিলিস্তিনকে এতো বেশি ভালোবাসে। এই কথাগুলো ওদের সাথে শেয়ার করে আপনার প্রজন্মের কাছে ফিলিস্তিনের জন্য ভালোবাসা তৈরি করুন। ফিলিস্তিনের ভূমিকে পবিত্র বলে কোরআনে উল্লেখ করা হয়েছে। এই সেই ভূমি যেখানে নির্মিত হয়েছে পৃথিবীর ২য় মসজিদ। হযরত ইব্রাহীম আঃ এখানে মাইগ্রেট হয়ে আসেন। সর্বশক্তিমান আল্লাহ হযরত লুত আঃ কে এখানে যন্ত্রণার পীড়ন থেকে বাঁচান। হযরত দাউদ আঃকে এখানে রাজত্ব দান করেন। যেখানে হযরত দাউদ আঃ আর্চ নির্মাণ করেন। সুলায়মান আঃ এখান থেকে তার গোটা সাম্রাজ্য শাসন করেন। পিঁপড়ার সেই বিখ্যাত কাহিনী এখানেই সংঘটিত হয়। যে ঘটনার পরিপ্রেক্ষিতে এখানের একটি জায়গার নাম হয়েছে আল নাম্মাল ভেলি বা পিঁপড়ার উপত্যকা। হযর‌ত মুসা আঃ তার অনুসারীদের এখানে নিয়ে আসেন। যে নগরকে পূণ্যভূমি হিসাবে ঘোষনা করা হয়েছে। এখানেই মারা যাওয়ার জন্য নবী মুসা আঃ আল্লাহর কাছে ফরিয়াদ করেন। এই পবিত্র ভূমি থেকে যেন তাকে এক ঢিল ছোঁড়া দূরত্বে না রাখা হয়। বিশুদ্ধ হৃদয়ে আল আকসায় একবার প্রার্থনা করা হাজার বার প্রার্থণা করার চেয়েও উত্তম। এখানে নানা অলৌকিক ঘটনা সংঘটিত হয়। কুমারি মাতার গর্ভে হযরত ঈসা আঃ এর জন্ম হয়। ঈসা আঃ কে যখন হত্যা করার পরিকল্পনা হয়- আল্লাহ তাঁকে এখান থেকেই উর্ধ্বাকাশে ওঠিয়ে নেন। এখানেই হযর‌ত ঈসা আঃ আবার প্রত্যাবর্তন করবেন এবং দুনিয়ার সবচেয়ে বড় ফিতনা দজ্জালকে কঠোর শাস্তি দিবেন। এখান থেকেই পবিত্র মিরাজ সংগঠিত হয়। হযরত মুহাম্মদ সাঃ এর নেতৃত্বে সমস্ত নবী রাসুল এখানে একসাথে নামাজ আদায় করেন। কিবলা মুখি হয়ে নামাজ পড়ার আগে প্রায় ষোল মাস কিবলা করে নামাজ আদায় করা হয়। মুসলমানদের প্রথম কিবলা মসজিদ ক্বিবালতিন এখনো সেই স্মৃতি ধরে আছে। এখানে নবী সাঃ এক পেয়ালা দুধ বেছে নেন। যাতে তাঁর উম্মতরা সুপথে থাকে। কল্যাণের পথে থাকে। এক পেয়ালা মদ দূরে ঠেলে দেন যাতে উম্মতরা বিপথে চলে না যায়। হযরত ওমর রাঃ বলেন- আমার সমস্ত কার্যক্রম একদিকে আর জেরুজালেম হেফাজত করা অন্যদিকে। এই ভূমিকে ভালোবাসা মানে হলো আল্লাহকে ভালোবাসা। এই ভূমির সাথে বিশ্বাসঘাতকতা করা মানে হলো আল্লাহ আর তার রাসুলের প্রতি বিশ্বাসঘাতকতা করা। সেইজন্যই ফিলিস্তিনিরা যখন বলে এই ভূমি রক্ষায় তার জীবন দিবে। সেটা তারা উপরের সবকিছু অনুধাবন করে একেবারে বুঝে শুনে হৃদয় থেকেই বলে। তাই যখন মসজিদে একদিকে বোমার আঘাতে আগুনে জ্বলতে থাকে অন্যদিকে মসজিদে মানুষের কাতারবন্দি রাকাত তত বেশি বাড়তে থাকে। কালকে মুসলমানদের ঈদ। কিন্তু সব মুসলমানের ঘরে ঈদের আনন্দ নেই। ইসরাইলি বোমার আঘাতে ফিলিস্তিনের শিশুরা যন্ত্রণায় হাসপাতালে ছটফট করছে। আফগানিস্তানে মুসলমান মসুলমানদের মারছে। ইরাক, সিরিয়া, ইয়েমেন, চায়না, বর্মা, কাশ্মির, চেচনিয়া, বসনিয়ার মুসলমানের রক্ত ঝরছে। জাতিগত হানাহানিতে মানুষ মারা গেলে সন্ত্রাস বলা হচ্ছে । কিন্তু রাষ্ট্রীয় সন্ত্রাসকে পরম মমতায় লালন করে বাহ্বা দেয়া হচ্ছে। জাগো মানুষ জাগো। মজুলমের পাশে অত্যাচারীর বিরুদ্ধে পৃথিবীর সব মানবতাবাদীরা জাগো।
জার্মানীর চ্যান্সেলর এ্যাঞ্জেলা মার্কেল এই দুই মুসলিম বিজ্ঞানী ডঃ শাহিন দম্পত্তির সামনে হাঁটবেন দূরের কথা ।উনাদের পাশাপাশিও হাঁটতে চাননা। তিনি বলেন- কোভিড ভ্যাকসিন আবিষ্কার যারা করেছে- তারাইতো আসল নেতা। স্কলারইতো জাতির নেতৃত্ব দিবে। তারাইতো সবসময় সামনে থাকবে। তাদেরকে পেছনে রেখে আমি সামনে হাঁটি কেমন করে। এই মহিলার কার্যক্রম যত দেখি। তত বেশি তাঁর প্রতি শ্রদ্ধাবনত হই। লাল সালাম আপনাকে ।
কুতুব উদ্দীন মোবারক শাহ রাগে হুঙ্কার ছাড়ছেন- একজন সামান্য ফকিরের এতোবড় স্পর্ধা দিল্লীর সুলতানকে মাথা নত করে অভিবাদন জানানোর প্রয়োজন মনে করলো না। কে এই ফকির? ফকিরের নাম নিজাম উদ্দীন। যাও, নিজাম উদ্দীন কে গিয়ে বলো আমি আমার নিজস্ব প্রার্থণালয় মসজিদে মীর তৈরি করেছি। অন্যান্য সবাই যেমন প্রতি মাসের প্রথম দিন মসজিদে নামাজ পড়ে আমার প্রতি ভক্তি শ্রদ্ধা রেখে নতজানু হয়। এই ফকিরও যেন ঠিক একই কাজ করে। না হয়-কঠোর শাস্তি। দিন যায়, সপ্তাহ যায়। মাস শেষ হয়ে আসে। কিন্তু ফকিরতো আসেনা। দিল্লীর শাহান শাহর আদেশ অমান্য করার এতো বড় স্পর্ধা একজন ফকিরের কিভাবে হয়। পুরো দিল্লী জুড়ে বাড়ছে মানুষের উৎকণ্ঠা। ফকির যথারীতি মায়ের কবরের পাশে নির্মিত মসজিদে ইবাদতে মশগুল আছেন। সুলতানের প্রতিনিধি উপস্থিত হয়ে বলেন- মাস শেষ হয়ে আরেক মাসের শুরুর দিন সমাগত। এখনো আপনি দিল্লীর সুলতানের প্রতি ভক্তি,শ্রদ্ধা, নজরানা পেশ করলেন না। একজন প্রভুভক্ত কুকুরও তার মালিকের প্রতি ভক্তি করে। আর মোবারক শাহ তো গোটা দিল্লী রাজ্যের অধিপতি মালিক। আপনিতো কুকুরেরও চেয়েও অধম। ফকির এক মুঠো মাটি হাতে নিয়ে বলেন- দিল্লীর সুলতান কেন , কোনো মানুষের কি ক্ষমতা আছে এক মুঠো মাটি বানানোর। যার এক মুঠো মাটি বানানোর ক্ষমতা নেই । তিনি পুরো রাজ্যের মালিক হন কেমন করে। বড়জোড় তিনি একটা চেয়ারের মালিক। যে চেয়ার আজ তার , কাল অন্য জনের। আমিতো ইবাদত করি তার যিনি সবকিছুর মালিক সেই আল্লাহর। আপনারা গিয়ে আপনাদের বাদশাহকে বলুন- যারা বাদশাহর কাছ থেকে পুরষ্কার, পদবীর প্রত্যাশা করে, সারাক্ষণ লোভের অন্বেষা করে, তাদের কাছে থেকেই যেন তিনি ভক্তি, শ্রদ্ধা প্রত্যাশা করেন। আমার পদ, পদবী, লোভ, ধন, সম্পদের কোনো আশা নেই। তাই আমার কারো প্রতি নতজানু হওয়ারও কোনো দরকার নেই। আর বাদশাহর বানানো মসজিদে শুধু আল্লাহ থাকেন না। এই মাটির মসজিদেও আল্লাহ থাকেন। নির্দিষ্ট মসজিদে কাউকে নামাজ পড়ানোর জন্য বাধ্যবাধকতা করা- এক ধরণের দম্ভ। এই দম্ভ বেশিদিন ঠিকবে না। আজ রাজমুকুট মাথায় আছে বলে নিজেকে যেন চিরস্থায়ী বাদশাহ মনে না করে। কারো কাছ থেকে জোর পূর্বক সম্মান আদায় না করে। রাজার গুরুত্বপূর্ণ দুটো কাজ হলো- সমস্ত বিশ্বের যিনি মালিক তার ইবাদত করা আর ভোগ বিলাসে মত্ত না হয়ে প্রজাদের সুখের প্রতি মনোনিবেশ করা। রাজার বুঝা উচিত- তাঁর আগেও অনেক রাজা এসেছেন। স্বর্ণ দিয়ে সিংহাসন সাজিয়েছেন। রাজমুকুটে হীরক খণ্ড বসিয়েছেন। আজ সেই রাজাও নেই, রাজ সিংহাসনও নেই, রাজ মুকুটও নেই। সব ধূলো হয়ে গেছে। কবর খুঁড়ে তফাৎ করা যাবেনা- দুনিয়ায় রাজমুকুট ছিলো বলে কোনো রাজার মাথার খুলিকে মাটি ইজ্জত করে অক্ষত রেখে দিয়েছে। মৃত্যুর পর বাদশাহর দেহ আর ভিখারীর দেহ সমান হয়ে যায়। মাটির কাছে বাদশা যা। ভিখারিও তা। বাদশাহকে গিয়ে এ কথা ও বলুন। রাজার উচিত তাঁর প্রজাদের দেখাশোনা করা। প্রজাদের নিরাপদ রাখা। প্রজার উচিত না-রাজার খোঁজ খবর নেয়া। রাজা হলেন একটা রাজ্যের রাখাল। রাখাল দেখে রাখে- তার মেষগুলো কোথায় যাচ্ছে, কি খাচ্ছে। কিন্তু মেষ কোনোদিনও রাখালের খবর রাখেনা। ক্ষমতার মোহ, ধন সম্পদের মোহ,যাবতীয় লোভের মোহ পরিত্যাগ করে বাদশাহকে গিয়ে বলুন শুধু আত্মাটাকে বিশুদ্ধ করতে। রাজমুকুট, রাজসিংহাসন, রাজ্য কিছুই কবরে সাথি হবেনা। শুধু সাথী হবে তার বিশুদ্ধ আত্মা। আর মানুষ যত বেশী লোভ থেকে মুক্তি পেয়েছে। তত বেশী তার আত্মা বিশুদ্ধ হয়েছে। ফকিরের জবাব পেয়ে সুলতান এবার আরো ক্রোধান্বিত। মৃত্যু পরোয়ানার আদেশ ফকিরের দরবারে পৌঁছালো। ফকির যদি রাতের মধ্যে সুলতানের কাছে প্রাণভিক্ষা না চায়-তবে পরদিন ভোরের আলো ফুটার আগেই যেন তার মৃত্যুদণ্ড কার্যকর হয়। ফকির আকাশের দিকে চেয়ে হেসে বলেন- কোনো মানুষই জানেনা কার মৃত্যু কিভাবে হবে। কোনো মানুষই জানেনা- কে ভোরের আলো দেখবে কিংবা দেখবেনা। কারণ- দিনের আলো আর রাতের অন্ধকারতো কোনো মানুষ তৈরি করেনা। এসবের মালিক আল্লাহ। মানুষের জীবন মৃত্যুর মালিকও আল্লাহ। পরদিন তার আর দিনের আলো দেখা হলোনা। দিনের আলো দেখার আগেই দিল্লীর সুলতান কুতুবউদ্দীন মোবারক শাহ ঐ রাতেই মারা গেলেন। আর ফকির নিজামউদ্দীন নিজামউদ্দীন আওলিয়া হিসাবে বেঁচে রইলেন।
"মা মানে ম্যাজিক " বয়স তখন ছয় কিংবা সাত। মুমুর্ষু আমি। জীবন মৃত্যুর মাঝে দেয়াল ঘড়ির দোলকের মতো দুলছি। স্পাইনাল টেপের বেদনাদায়ক মুহুর্তে হাসপাতালের ছোট একটা শয্যায়। নিভু নিভু আলো। মা আমার শয্যা পাশে। বাছা, ধীরে ধীরে নিঃশ্বাস নাও। নিঃশ্বাস বের করো। তুমি যখন আমার গর্ভে ছিলো ঠিক এটাই আমি করেছিলাম। মায়ের তুলতুলে কোমল হাতের মুঠোর ভিতর আমার হাত। ধীরে ধীরে খুব শান্ত ভাবে মা হাতে চাপ দিচ্ছেন। বুকের সাথে ধরে রেখেছেন। আমি ধীরে ধীরে নিঃশ্বাস নিচ্ছি। মায়ের শরীরের ঘ্রাণ আমার বুকের ভিতর প্রবেশ করছে। মায়ের চোখে শুধু দুটো অশ্রুদানা দেখলাম। আর কিছু না। লম্বা সূঁচের কোনো ব্যথাই অনুভব করলাম না। মায়ের স্পর্শে সব ব্যথা নাই হয়ে গেছে। কি এক অদ্ভূত ম্যাজিক। শরীর জ্বরে পুড়ছে। সব খাবারই বিস্বাদ। সারাদিন কর্মব্যস্ততার পর মা পাশে এসে বসলেন। কপালে হাত রাখলেন। কি এক মমতার হাত। মায়ের হাতের স্পর্শে এক স্বর্গীয় অনুভুতি যেন পুরো শরীরে ছড়িয়ে পড়লো। মুহুর্তেই চলে গেলে শরীরের সমস্ত উত্তাপ। কি এক অদ্ভূত ম্যাজিক। ব্যাকটেরিয়াল ইনফেকশন জনিত রোগে এবার একেবারে আইসিইউতে। পুরো হাসপাতালটা যেন এক বিশাল সমূদ্র। আর হাসপাতালের ছোট এই বিছানা যেন একটা বিচ্ছিন্ন দ্বীপ। জানালা দিয়ে দ্বীপের বাইরে পুরো জগত দেখা যায়। কিন্তু সেখানে যাওয়ার কোনো অধিকারতো আমার নাই। আমি যে এই ছোট দ্বীপে বন্দি । একদিন গভীর রাত। ছোট দ্বীপ জুড়ে মেশিনের শব্দগুলো জানান দিচ্ছে আমি বেঁচে আছি। কিছুক্ষণ পর মেশিনের শব্দ নিনাদ হয়ে মনের ভিতর ভয় ধরিয়ে দিলো। শরীর কাঁপছে। কাকে ডাকবো আমি। এই দ্বীপে কে আছে! মুহুর্ত যায়নি। কি যে কানেকশন। সমূদ্রের উন্মাতাল উর্মিমালার ভিতর দিয়ে একটা সাদা কম্বল নিয়ে মা যেন স্বর্গের কোনো পরি হয়ে আমার বুকের উপর এসে পড়লেন। কম্বল ভেদ করে মায়ের শরীরের উম টের পাচ্ছি। মুহুর্তে শরীরে কাঁপুনি থেমে গেলো। আবারো ব্যথা নাই হয়ে গেলো। কি এক অদ্ভূত ম্যাজিক। আমি বুঝতে পারছি সব নার্সরা, সব ডাক্তাররা ছুটে এসেছেন। কিন্তু, এই মুহুর্তে আমার আর কারো দরকার নাই । শুধু মা ছাড়া। মায়ের স্পর্শে সব ব্যথা, সব জ্বর, সব কাঁপুনি দূর হয়ে যায়। কারণ মায়েরা ম্যাজিক। সন্তানের সব দুঃখ দূর করে দেয়ার মতো এমন ম্যাজিশিয়ান পৃথিবীতে আর নাই। জাহাজ আসে, জাহাজ যায়। পোতাশ্রয় রয়ে যায়। মেঘ আসে, মেঘ যায়। আকাশ রয়ে যায়। মা একবারই আসে । একবারই যায়। আর যখন যায়। সব ম্যাজিক শেষ হয়ে যায়। 
স্রষ্টায় বিশ্বাস করা কতটুকু যৌক্তিক অনেকেরই বদ্ধমূল ধারণা বিশ্বাস আর যুক্তি , বিজ্ঞান আর ধর্ম পানি আর তেলের মতো সম্পূর্ন বিপরীত দুটো ব্যাপার। এদের মিলন সম্ভব নয়। মন যদি মুক্ত হয় ধর্ম বিশ্বাস করার কোনো মানে হয়না। কিন্তু সত্য হলো মনের অন্তর চোখকে যদি আসলেই মুক্ত করা যায় , আর দৃষ্টিকে এই বিপুল বিশ্বের দিকে ছড়িয়ে দেয়া যায়। তবে শুধু বিশ্বাসেই নয় একেবারে লজিক আর কমনসেন্স দিয়ে উপলব্ধি করা যায়- একজন এমন অসীম ক্ষমতাবান আছেন যিনি সৌর জগৎ থেকে ভূজগৎ, ছায়াপথ থেকে মেঠোপথ, মানব গঠন থেকে জলের সন্তরণের সব জায়গায় তার ফিঙ্গারপ্রিন্ট এঁকে দিয়েছেন। কিভাবে? লজিক কি? প্রমাণ কোথায়? তেরশ শতকের বিখ্যাত দার্শনিক এবং চিন্তক থমাস এ্যকুইনাস স্রষ্টার অস্তিত্ত্বের ব্যাপার তার যুক্তি দাঁড় করিয়েছেন। আর বোস্টন কলেজের দার্শনিক পিটার ক্রেফট তার যুক্তিগুলো ব্যাখ্যা করেছেন। কোনো কারণ ছাড়া কোনো কিছু নড়েনা। গতি, পরিবর্তন কোনো কিছুই এমনি ঘটেনা। কোনো না কোনো কারণের বশে ঘটে। আর এই কারণটা কেউ না কেউ ঘটিয়ে থাকেন। কিন্তু এই কার্য-কারণের ঘটনা পেছনে যেতে যেতে চেইন রিএ্যাকশনের মতো ক্রম চলমান থাকেনা। একটা পয়েন্টে গিয়ে স্থির হয়। যেখান থেকে কোনো এক শক্তি এই মোশনটা তৈরি করে দিয়েছেন। সেটা হলো সূচনা বা শুরুর পয়েন্ট। যার মাধ্যমেই এই চেইন ম্যুভিংটা শুরু হয়েছে। যিনি এটা ঘটিয়েছেন তাকে বলা যায় আনম্যুভড ম্যুভার। এই আনম্যুভড ম্যুভারই হলেন স্রষ্টা। কিন্তু আধুনিক বিজ্ঞান এই যুক্তিকে নাকচ করে দেয়। কোয়ান্টাম মেকানিক্সে এমন কিছু চলমান জিনিস আছে উদাহরণ স্বরুপ রেডিওএ্যক্টিভ ডিকে । যা গতিপ্রাপ্ত হওয়ার পেছনে কোনো সুষ্পষ্ট কারণ বিজ্ঞান খুঁজে পায়নি। কিন্তু বিজ্ঞান এর পেছনে কোনো কারণ নেই এটাও আবার অস্বীকার করে না। প্রত্যেকটা জিনিসের একটা আদি কারণ আছে। যে আদি কারণটা বিজ্ঞান রাজ্যের বাইরে অবস্থান করছে। শুধুমাত্র আমাদের একটা গ্যালাক্সির ভিতরে যে রহস্য লুকিয়ে আছে তা উদঘাটন করতেই পৃথিবীর সব মানুষের সব সময় নিঃশেষ হয়ে যাবে। হাতের এক চিমটি পরিমান জীবানু মিলে পুরো পৃথিবীকে কব্জা করে ফেললো। মানুষ অসহায় হয়ে মৃত্যু বরণ করলো। মানুষের ক্ষমতা আর অহঙকারের দর্প সব ভেঙ্গে চুরমার হয়ে গেলো। কারণ- বিপুল বিশ্বের কাছে বিজ্ঞান তো শিশু। সে তো এখনো থ্রি ডাইমেনসনের ধুলো বালি নিয়ে নাড়াচাড়া করছে। আরেকটি কারণ হলো শুণ্য থেকে কোনো কিছু তৈরি হয়না।যদি কোনো কিছু ঘটার পেছনে প্রথম কারণ না থাকে। তবে ২য় কারণ হওয়ার প্রশ্নই আসেনা। তার মানে দাঁড়ালো স্রষ্টা যদি না থাকে তবে সৃষ্টিও থাকেনা। এই স্রষ্টা হলো জগতের সবকিছুর আদি কারণ। মানে সৃষ্টি যেহেতু আছে স্রষ্টাও একজন আছেন। তাহলে কি এমন হতে পারেনা। শুরু থেকেই যেমন স্রষ্টা ছিলেন। ঠিক তেমনি এই বিশ্বজগতও ছিলো। কেউ কাউকে তৈরি করেনি। সব কিছু এমনি হয়েছে বা সবকিছু সব সময়ে অস্তিত্ত্বমান ছিলো। কিন্তু পৃথিবীর আস্তিক ,নাস্তিক সব বিজ্ঞানীরা অন্ততঃ এই ব্যাপারে একমত হয়েছে- না একসময় ইউনিভার্সের কোনো অস্তিত্ব ছিলোনা। এটা অস্তিত্বে এসেছে। কোনো কিছুর শুরু আছে তার মানে শুরুর আগে এটার অস্তিত্ত্ব ছিলোনা। আর যখন অস্তিত্ত্বে এসেছে তার মানে এটার পেছনে অবশ্যই একটা কারণ আছে। বিগ ব্যাং কসমোলোজির মাধ্যমে বিজ্ঞানীরা এও জেনেছেন- পুরো ইউনিভার্সের সূচনা প্রায় ১৩.৭ বিলিয়ন বছর আগে থেকে শুরু হয়েছে যা এখনো সম্প্রসারণ এবং শীতলিকরণ প্রক্রিয়ার ভিতর দিয়ে যাচ্ছে। বেশ কয়েকটি ধাপে এর অস্তিত্ব তৈরি হয়েছে। কোনো বিজ্ঞানীরা এ ব্যাপারে কোনো সংশয় প্রকাশ করেন না। ওল্ড টেস্টামেন্ট, নিউ টেস্টামেন্টে এবং কোরআনে ছয় দিনের যে কথাটি বলা হয়েছে। এটা আসলে দিন না। এটা হলো পিরিয়ড বা ধাপ। কোনো কিছুর কলোশনও এমনি এমনি ঘটেনা। দুটো জিনিসের কলোশন ঘটাতে কিংবা বিষ্ফোরণ ঘটাতে হলেও একটা ফোর্সের দরকার হয়। বিগ ব্যাং তৈরির পেছনে যে ফোর্সটা কাজ করেছে সেটাই হলো সব কিছুর আদি কারণ। আর এই কারণটাই সব কিছুর সূচনা তৈরি করে দিয়েছে। ধর্ম শুরু থেকে অদ্যাবদি একই কথা বলে আসছে। কিন্তু বিজ্ঞানীরা নানা ব্যাপারে তাদের মতবাদ পাল্টেছেন। নতুন তথ্য উপস্থাপন করেছেন। একেক তথ্য দিয়ে একেকজন একেক সময় নোবেল পুরষ্কারও পেয়েছেন। মতের পরিবর্তনের কারণে বিজ্ঞানকে কি মিথ্যা বলা যাবে। না। সত্য বলা যাবে- না। কারণ- বিজ্ঞান মিথ্যাও বলেনা, সত্যও বলেনা। বিজ্ঞান শুধু ফ্যাক্ট উদঘাটন করে। এই ফ্যাক্ট উদঘাটন করতেই বিজ্ঞান একসময় বলেছে- ক্রিয়েশনিজম ইন ডিসগাইস। এখন বলছে বিশ্বের সূচনার মূল কারণ হলো বিগব্যাং। হয়তো একদিন বিজ্ঞান বলবে এই বিগ ব্যাং যিনি ঘটিয়েছেন তিনি হলেন বিগ ব্যাংগার। যাকে কেউ বলে স্রষ্টা, কেউ বলে ভগবান, কেউ বলে ঈশ্বর আর কেউ বলে আল্লাহ। কিন্তু সবচেয়ে যেটা দুঃখজনক সেটা হলো- এতো কিছু জানার পর। আপনি বুঝতে পারলেন স্রষ্টা বলে একজন আছেন। কিন্তু জানার পরও তার নির্দেশিত পথে আপনি চললেন না। এতে ক্ষতি হলো কার? স্রষ্টার না আপনার???? 
"ডিভোর্স মানেই চোখের বিষ না" একবার আমাকে প্রায় তিন মাস একটানা হাসপাতালে থাকতে হয়। দীর্ঘদিন হাসপাতালে থাকার ফলে ডাক্তার, নার্স সহ হাসপাতালের অন্যান্য সবাই বেশ আপন হয়ে যায়। হাসপাতালের ছয় তলার জানালা থেকে আমি দেখতাম ভোরের আলো ফুটছে। সকাল হয়ে যাচ্ছে। একেকটা গাড়ি এসে পার্ক করছে। সবাই কাজে ব্যস্ত হয়ে পড়ছে। কাজ শেষে বাড়ি ফিরে যাচ্ছে। সূর্যের আলো মরে আসছে।পার্কিং লট আবার ফাঁকা হয়ে যাচ্ছে। শনিবার -রবিবার পার্কিং লট একেবারে ফাঁকা। মাঝে মাঝে দেখতাম ফাঁকা পার্কিং লটে একজন লোক পাখিদের খাবার ছিটাচ্ছে। অনেক পাখির ভিতর একটা পাখির ছিলো ভাঙ্গা পা। শুধু এই পাখিটাকেই আলাদা করতে পারতাম। আর এই পাখিটাকে দেখার অপেক্ষায় বসে থাকতাম। নানা রোগী আসতো। কেউ সপ্তাহ দু সপ্তাহ থেকে সুস্থ হয়ে চলে যেতো। অনেকে তাদের জন্য ফুল, বেলুন , চকলেট ইত্যাদি নিয়ে আসতো। জন্ম দিনের কেক নিয়ে আসতেও দেখেছি। অসুস্থ হয়েছে কি হয়েছে। জীবনের অনুষ্ঠানতো তো আর থেমে থাকেনা। আবার অনেকের জীবনের সব অনুষ্ঠান সাঙ্গ হয়ে যেতো। বিষাদের ছায়া তখন স্বজনের চোখে মুখে। কারো ফুঁফানো, কারো গোঙ্গানো কারো আহাজারি হৃদয়টাকে ব্যথিত করে দিয়ে যেতো। ফাঁকা বেডে আবার আরেকজন নতুন রোগী এসে ভর্তি হতো। রোগীদের স্বজনদের সাথেও বেশ আলাপ হতো। একবার দেখলাম একজন পৌঢ় সাদা ইয়া লম্বা ভদ্রলোক আমার পাশের কক্ষের সামনের চেয়ারে বসে আছেন। রুমে আসা যাওয়ার পথে হাই হ্যালো বলতে বলতে উনার সাথে বেশ আলাপ জমে ওঠে। ভদ্রলোক বলেন- আমি গ্রামের মানুষ। গ্রামেই স্বস্তি পাই। আটলান্টা শহরে এতো গাড়ী আর গাড়ী। আমারতো এখানে গাড়ি চালিয়ে আসতেই ভয় করে। কিছুটা অবাক হলাম। আমেরিকায় থেকেও গাড়ি চালাতে ভয় করে। ভিতর থেকে গোঙ্গানির শব্দ এলো। উনি তাড়াতাড়ি ভিতরে গেলেন। কিছুক্ষণ পর বের হয়ে এসে বললেন- আমার আগের স্ত্রী। বেচারীর কষ্ট হচ্ছে খুব। তুমি বসো। আমি একজন সিস্টার ডেকে নিয়ে আসি। ওনার সাথে আমার খুব সুসম্পর্ক হয়। গল্পে গল্পে কত কথা জানা হয়। উনি বলেন- অতিরিক্ত ড্রিঙক করে শরীরটাকে একেবারে নষ্ট করে দিয়েছে। যখনই বেশি অসুস্থ হয়ে পড়ে তখনই আমার ডাক পড়ে। আর আমি সব কিছু ছেড়ে চলে আসি। আমি ছাড়াতো বেচারীকে দেখার মতো আর কেউ নেই। মাঝে মাঝে নিদ্রাহীন গভীর রাতে আমি বারান্দায় পায়চারী করি। পায়ের শব্দ শুনে উনি বলতেন- ভিতরে আসো। দেখতাম ঘরের ভিতরে মৃদু আলোতে তিনি মহিলার পা দুটো কোলে নিয়ে চুপচাপ বসে আছেন। জানিনা, মহিলার চেতন আছেন নাকি ঘুমিয়ে পড়েছেন, নাকি একেবারেই অবচেতন। শরীরের একেক অংশ একেক মেশিনের সাথে সংযুক্ত। ভালো আছেন উনি। ডাক্তাররা কি বললো? ওরাতো কিছুই বলেনা। শুধু নানা রকমের টেস্ট করে। আর আমাকে নানা রকমের নাম্বারের পরিসংখ্যান দিয়ে যায়। এসব কিছু কি আমি বুঝি। আপনি যে উনাকে এতো ভালোবাসেন । এই যে উনার পা দুটো কোলে নিয়ে বসে আছেন। সেটা কি উনি বুঝতে পারেন। ভালোবাসি সেটাতো অবশ্যই বুঝতে পারে। তা না হলে যখন খুব অসুস্থ হয়ে যায়। তখন আমাকে ডাকবে কেন? পা কোলে নিয়ে বসে আছি মায়ায়। ও বুঝতে না পারলে আমিতো বুঝতে পারছি। শুধু এদের দেখে না। আরো নানা জায়গায় এরকম বিচ্ছেদ হওয়া পরিবার দেখে বুঝেছি- আমাদের বিচ্ছেদ হওয়া মানে যেমন জীবনে আর কারো মুখ দেখা দেখিনা। এদের তেমন না। ডিভোর্স মানেই এরা একজন আরেক জনের চোখের বিষ না। আবার এও ভাবছি এতো ভালোবাসা, মমতা , দরদ , অনুভূতি থাকার পরও বিবাহ বিচ্ছেদ হলো কেন? জানিনা, মানুষের মনতো আর অংকের খাতা না। জীবনের সব হিসাবে এখানে অঙ্কের মতো মিলেনা। 
"হ্যাপি টিচার্স এ্যাপ্রিসিয়েশন উইক "। ৯৯ বছরে প্রিন্স ফিলিপ মারা গেলেন কিছুদিন আগে। রাজা হতে পারেন নি। কারণ তিনি মূলতঃ ডেনমার্ক আর গ্রিসের প্রিন্স ছিলেন। বয়স যখন তাঁর মাত্র আঠারো মাস তখন যুদ্ধ থেকে তাকে বৃটিশ ন্যাভি উদ্ধার করে। আর কমলালেবুর একটা বাক্সকে শিশুশয্যা বানিয়ে বৃটেন নিয়ে আসা হয়। এই ইতিহাস যখনই পড়ি তখন নদীর জলে ভেসে যাওয়া ছোট শিশু মুসা আঃ এর শৈশবের কথা মনে পড়ে। প্রিন্স ফিলিপ খুব রসিক মানুষ ছিলেন। তাঁর মেয়ে এ্যান ঘোড়া খুবই পছন্দ করতো। প্রিন্স ফিলিপ বলেন- আমার মেয়ে তাই পছন্দ করে যা শুধু ঘন ঘন বায়ু ছাড়ে । একবার বাগানের পেছন গেট খুলে কে যেন বেশ উঁচু স্বরে শব্দ করে। রাণী বললেন- পেছন খুলে এতো জোরে কে শব্দ করছে। প্রিন্স ফিলিপ রানীর কথা শুনে বললেন- শব্দ করার যখন সময় হয় তখন পেছন এমনিতেই খুলে যায়। স্কুল পরিদর্শনে গেলে এক মোটা ছাত্র বললো - আমি বড় হয়ে নভোচারী হবো। প্রিন্স ফিলিপ বললেন- তাহলে আগে তোমার ওজনটা এখন থেকে কমানো শুরু করো। হাস্য রসাত্মক কথা বললেও অনেক গুরুত্বপূর্ণ কথা তিনি বলেছেন। রাণীর সাথে আফ্রিকা গেলেন। নিয়ে যাওয়া হলো স্কুল পরিদর্শনে। পরিদর্শন শেষ করে তিনি উর্ধ্বতন কর্তৃপক্ষকে বললেন- আপনাদের দেশের তো সামনে ভয়াবহ বিপদ। এতোগুলো ছাত্রকে জিগ্যেস করলাম কে কি হতে চায়? সবাই ডাক্তার, ইন্জিনীয়ার, আর্মি , পুলিশ অফিসার, পাইলট হতে চায়। কিন্তু একজন ছাত্রও বললো না- সে শিক্ষক হতে চায়। আপনারা যদি ভালো শিক্ষক না পান। তবে দেশ পরিচালনার জন্য ভালো মানুষ কোথায় পাবেন। সন্তানকে পিতামাতা দুনিয়ায় নিয়ে আসে। আর একজন শিক্ষক তাকে স্বর্গে নিয়ে যাওয়ার ব্যবস্থা করে। সেই শিক্ষক না থাকলেতো দেশটার ভবিষ্যত অন্ধকার হয়ে যাবে। বিল গেটসের বিচ্ছেদ আজ মিডিয়ার প্রধান আলোচ্য বিষয়। বিল গেটস একবার বলেছিলেন- তাঁর জীবনের সবচেয়ে বড় আফসোস তিনি শিক্ষক হতে পারেন নি। জাপানি সাহিত্যিক কেনজাবারো ওয়্যি নোবেল পুরষ্কার পাওয়ার খবর মাকে বললেন- মা শৈশবের ওয়াদা আমি পালন করেছি। আমি নোবেল পুরষ্কারে ভূষিত হয়েছি। মা বললেন- তুমি এটাও ওয়াদা করেছিলে। নোবেলটা পদার্থে পাবে আর গ্রামে ফিরে এসে একজন স্কুল শিক্ষক হবে। বৃটিশ সরকার একবার প্রখ্যাত কবি , দার্শনিক আল্লামা ইকবালকে "স্যার" উপাধি দেয়ার ইচ্ছে প্রকাশ করে। আল্লামা ইকবাল বলেন- এটাতো সম্ভব না। আমাকে কোনো উপাধি দেয়ার আগে আমার শিক্ষক মৌলভী মির হাসানকে দিতে হবে। বৃটিশ প্রতিনিধিরা অবাক। এটা কিভাবে সম্ভব। নানা ক্ষেত্রে আপনি অসামান্য অবদান রেখেছেন। আপনি নতুন চিন্তা, দর্শন , আইডোলজি তৈরি করেছেন। কিন্তু আপনার শিক্ষক এমন কি তৈরি করেছেন যে তাকে বৃটিশ সরকার থেকে স্বীকৃতি দিতে হবে। ইকবাল বলেন-তিনি এই আমাকে তৈরি করেছেন। ইকবালের শিক্ষক মৌলভি মীর হাসানকে 'শামসুল উলামা" খেতাব দেয়ার সিদ্ধান্ত গ্রহণ করা হয়। ইকবাল বললেন- উনার শরীর ভালো না। উনি এখানে আসতে পারবেন না। আপনাদের শিয়ালকোট গিয়ে তাকে সংবর্ধনা জানিয়ে এই উপাধি প্রদাণ করতে হবে। ইকবালের অনমনীয় ইচ্ছা মেনে নিয়ে বৃটিশ প্রতিনিধি দল শিয়ালকোট এসে মৌলভী মির হাসানকে শামশুল উলামা খেতাবে ভূষিত করেন। ইকবালের জন্য মির হাসানকে মানুষ চিনেছে। আর মির হাসানের জন্য ইকবালের মতো দার্শনিক মানুষ তৈরি হয়েছে। এটাই হলো একজন ছাত্রের একজন শিক্ষকের প্রতি দায়িত্ব আর কর্তব্যবোধ। পদার্থে নোবেল পাওয়া প্রফেসর সালাম বলেন- আমার স্কুল শিক্ষক অনিলন্দ্র গাঙ্গুলি না থাকলে আজকের আমি সালাম হতাম না। এই সম্মান আমার শৈশবের সেই শিক্ষকেরই প্রাপ্য। তিনি ভারত সরকারের কাছে চিঠি লিখে অনুরোধ করেন তাঁর শৈশবের শিক্ষককে খুঁজে বের করতে। তাকে খুঁজে বের করা হলো। প্রফেসর সালামের সাথে কথা বলার আয়োজন করা হলো। প্রফেসর সালাম কোশলাদি জিগ্যেস করে সব কিছু বললেন শুধু নিজের নোবেল প্রাপ্তির খবরটুকু বললেন না। প্রফেসর সালাম বলেন- এই খবর আমি স্বশরীরে তাঁর কাছে গিয়ে পোঁছাতে চাই। তিনি তাই করলেন। পরের সপ্তাহে শিক্ষক গাঙ্গুলির ভিটেয় উপস্থিত হয়ে তার হাতের স্পর্শ মাথায় নিয়ে নোবেল প্রাপ্তির খবর জানালেন। এটাই হলো শিক্ষকের প্রতি ছাত্রের বিনয়। এটাই হলো শিক্ষকের প্রতি ছাত্রের ভক্তি, শ্রদ্ধা, ভালোবাসা। ভারতের প্রয়াত রাষ্ট্রপতি এ. পি. জে. আবদুল কালাম দুঃখ করে বলেন-ভারতবর্ষে ডাক্তার চান তার ছেলে ডাক্তার, প্রকৌশলী চান তার ছেলে প্রকৌশলি হোক, পুলিশ অফিসার চান তার ছেলে পুলিশ অফিসার হোক। শুধু শিক্ষকরা চান না। তার ছেলে শিক্ষক হোক। ফিনল্যান্ডে সবচেয়ে মেধাবীরা প্রাথমিক বিদ্যালয়ের শিক্ষক হয়। আর ভারতবর্ষে এটা সম্পূর্ণ বিপরীত। শিক্ষা বিভাগগুলো এখানে অবহেলিত। ফলে একজন শিক্ষা ক্যাডারের লোক চায় অন্য ক্যাডারে যেতে। কারণ- অন্যান্য বিশেষ ক্যাডারগুলোতে এতো ক্ষমতা দেয়া হয়েছে- একজন শিক্ষককে তাদের সামনে নতজানু হয়ে থাকতে হয়। নানা পেশার লোকের এক কনফারেন্সে একবার এক বড় কর্পোরেট সিইও এক শিক্ষককে বলেন- যেখানে আপনারাই একান্ত বাধ্য হয়ে শিক্ষক হয়েছেন। সেখানে সত্যি করে বলুন আসলে আপনারা ছাত্রছাত্রীদের কি শিক্ষা দেন? এমন কি তৈরি করেন। সবাই চুপচাপ। প্রাথমিক শিক্ষক দাঁড়িয়ে বলেন-কি আর করি। মাতা পিতা তাদের সন্তানকে যেখানে মাত্র পাঁচ মিনিট ডিভাইস ছাড়া বসিয়ে রাখতে পারেনা। সেখানে আমরা পুরো ঘন্টা বসিয়ে রাখতে পারি।প্রতিটি ছাত্রের ভিতর বিস্মিত হওয়ার ক্ষমতা তৈরি করি। তাদের মাঝে জানার আগ্রহ তৈরি করি। ভুল হলে ক্ষমা চাওয়ার মনোভাব তৈরি করি। অপরকে শ্রদ্ধা করার মানসিকতা তৈরি করি। অক্ষরজ্ঞান দান করি। পড়তে, লিখতে সাহায্য করি। শুধু ক্যালুকেলেটর না স্রষ্টা প্রদত্ত ব্রেণকে ব্যবহার করার কৌশল শিখাতে চেষ্টা করি। আরো জানতে চান কি করি। পৃথিবীর যত বড় ডাক্তার, প্রকৌশলী কিংবা আপনার মতো সিইও হোক - তাদের হাতে খড়ি হয়েছে কোনো না কোনো শিক্ষকের কাছে। আমি এই শিক্ষকদেরই একজন। আমি আমার পেশাকে নিয়ে গর্ববোধ করি। কাজেই, একজন শিক্ষক হয়তো অর্থ বা ক্ষমতার দিক দিয়ে বড় কেউ না। কিন্তু মহত্ব এবং মর্যাদার দিক দিয়ে সবচেয়ে উঁচু জায়গায় তাদের অবস্থান। ম্যানকে হিউম্যান বানানোর কারিগর সকল শিক্ষক কে সালাম,শ্রদ্ধা, ভালোবাসা আর লাল সালাম। ছবিঃ আব্দুল্লাহ ভাই।
পত্রিকায় দেখলাম-পদ্মায় নোঙর করা জাহাজের সঙ্গে স্পিডবোটের সংঘর্ষে ২৬ জন নিহত । ঘুম থেকে ওঠেই খবর পেলাম আমাদের এক আত্মীয়া মিশিগানে মারা গেছেন । বার্ধক্যের সাথে করোনা। আল্লাহ নিয়ে গেলেন। ফেসবুকে আরো প্রায় সাতটি মৃত্যুর খবর দেখলাম। আমাদের গ্রুপ ম্যাসেণ্জারে দেখলাম আমাদের প্রিয় সহপাঠির দুলাভাইও করোনা আক্রান্ত হয়ে মারা গেছেন। একই পরিবারের আরো কয়েকজন হাসপাতালে ভর্তি আছেন। যারা মারা গেলেন আল্লাহ তাদের জান্নাতবাসী করুন। স্বজনহারাদের প্রতি গভীর সমবেদনা প্রকাশ করছি। আর যারা অসুস্থ হয়ে হাসপাতালে আছেন-সবার রোগ মুক্তির জন্য প্রার্থণা করছি। এই সব নানা রকমের মৃত্যু, যন্ত্রনা, দুঃখ , কষ্টের ভিতর দিয়ে আমরা জীবন পার করছি। জানিনা, কে যে কখন চলে যাই। যদি কারো মনে কোনো কষ্ট দিয়ে থাকি। ক্ষমা চেয়ে নিচ্ছি। 
এতো পরিপাটি সুন্দর মাছ মাংসের বাজার দেখে রাজা খুবই খুশি। দলবল নিয়ে এক মাংসের দোকানে উপস্থিত হয়ে কসাইকে জিগ্যেস করলেন- বাহঃ বাজারতো খুবই সুন্দর। তা বেচাকেনা কেমন চলছে? বেচাকেনা নাই বললেই চলে। কেন? কারণ- কাস্টমার একজনও নাই। ওরা কোথায়? আপনার নিরাপত্তার কারণে ওরা সবাইকে আপনি বাজার পরিদর্শন করে না যাওয়া পর্যন্ত ঘরে থাকতে বলা হয়েছে। ও আচ্ছা। তাহলে এক কাজ করো আমি চাইনা আমার কারণে তোমার ব্যবসার ক্ষতি হোক। আমাকেই বিশ কিলো মাংস দাও। সেটাতো পারবোনা। কেন? কারণ আপনার নিরাপত্তার জন্য মাংস কাটার ছুরিটাও বাজার থেকে সরিয়ে নেয়া হয়েছে। আচ্ছা, এক কেজি মাংস বিক্রি করে কত টাকা লাভ হয়। সেটাও বলতে পারবোনা। কেন? আসলে আমিতো মাংস বিক্রেতা না। আপনার নিরাপত্তার জন্য আসল মাংস বিক্রেতাকেও সরিয়ে নেয়া হয়েছে। তাহলে তুমি কে? আমি আপনার সিকিউরিটি অফিসার। যাও, তোমার বসকে ডেকে নিয়ে আসো। উনি তো আসতে পারবেন না। কেন? কারণ আপনার নিরাপত্তার জন্য উনি পাশের দোকানে এখন মাছ বিক্রি করছেন।
বয়স বাড়ার সাথে সাথেতো মানুষের ব্রেণও বাড়ে। কিন্তু ওতো ব্রেণ রাখার জায়গাতো মাথার ভিতরে নাই। তাই মাথা বুদ্ধি খাটিয়ে এই বাড়তি ব্রেণ শরীরে অন্যান্য জায়গায় চালান করে দেয়। ফলে, মানুষের শরীর মোটা হয় । তাই নিজের শরীর যদি মোটা হয় অথবা ওজন বেশি হয়। তবে বাড়তি চাপ না নিয়ে বরং খুশি হোন। আপনি আসলে মোটা হচ্ছেন না। আপনি আসলে ব্রেইনি হচ্ছেন। আপনি স্মার্ট হচ্ছেন।
সারা জীবন যে পরের জুতো পলিশ করে ,সে কোনোদিন ভালো এক জুড়ো জুতো পরেনি।মাথায় ইট বহন করে যার সারাটা জীবন যায় তার ঘরের দেয়ালে এক টুকরো ইটও লাগেনি।টিন,স্টিল মিলে যে শ্রমিক কাজ করে চকচকে রুপালী ঢেউটিন নির্মাণ করে, তার ঘরের ছাদ দিয়ে অবিরাম বৃষ্টির পানি পড়ে। যে শ্রমিক মৃত্যুর ঝুঁকি নিয়ে আকাশ ছোঁয়া ভবন বানায়, রাতে এসে সে বস্তিতে ঘুমায়। জামদানি বুনে যে মেয়েটির জীবন যায়- তার বসনে জুটেনা কোনোদিনও কোনো জামদানির স্পর্শ । যে গোয়ালা দুধ দহন করে সারাটা জীবন পার করে দেয়- তার সন্তানেরা বারো মাস অপুষ্টিতে ভোগে। যে কৃষক রৌদ্র, বর্ষা মাথায় নিয়ে কাদা মাটির ভিতর পা দাবিয়ে ধান বুনে সবার আহার যোগায় সে হয় মূর্খ, অনাহারী। আর যে সফেদ পোষাক পরে শীতাতপ ঘরে বসে ধান নিয়ে দু,চার লাইন কবিতা লেখে সে হয় কবি, বুদ্ধিজীবী। যে মালি ধূষর মাটিকে পুষ্পউদ্যান বানিয়ে ফুল ফুটায়-তার গলায় কেউ কোনোদিন মালা দেয়নি ভাই।যে শ্রমিক ৩০ বছর ধরে চা বাগানে শ্রম দিয়ে যায়, তার ঘরে নেই ভালো একটা চায়ের বাটি আর মাত্র ৩০ সেকেণ্ডের চায়ের বিজ্ঞাপন করে মানুষ হয় মডেল, সেলিব্রেটি। ধনী মানুষেরা যখন জাহাজে সমূদ্র পার হয় সেটা হয় ভয়েজ বা জলযাত্রা। আর জীবনের প্রয়োজনে নৌকায় যখন গরীবেরা সমূদ্রপার হয়, তারা হয় অবৈধ অভিবাসী। ধনীরা যখন বিনোদনের জন্য দেশে দেশে ঘুরে বেড়ায় ওরা হয় ট্যুরিস্ট। আর গরীবেরা যখন পেটের ক্ষুধা নিবারণের জন্য এক দেশে অন্য দেশে যায়-ওরা হয় রিফিউজি। ধনীরা শিকার করলে তাদের গর্বিত নাম হয় হান্টার বা শিকারী । আর গরীবেরা শিকার করলে তাদের নাম হয় পোচার বা চোরাকারবারী। কারো হাতে ছুরি থাকলে তাকে আমরা বলি ছিনতাইকারি আর কারো কাছে পারমানবিক বোমা থাকলে -তাকে আমরা স্যালুট করি। এমন সভ্যতাতো আমরাই তৈরি করেছি । কিছুদিন আগে শ্রমিকের ঘাম শুকানোর আগে তাদেরকে মেরেও ফেলেছি। তবুও প্রতি বছর মে দিবসে শ্রমিকের সাম্য আর অধিকার নিয়ে কথা বলি। আর ওরাই যখন ওদের অধিকার নিয়ে সোচ্চার হয়- তখন ওদের বুকে চলে গুলি।
কত মর্মন্তুদ ঘটনা যে ঘটে যাচ্ছে। পনের বছর চাকুরি করার পর মসজিদ কমিটি রমজানের আগে উনাকে চাকরি থেকে বাদ দেয়। কারণ হলো ইমাম রহিম পাটোয়ারি হুজুরের শারীরিক অসুস্থতা। এই অবস্থায় সংসার নিয়ে দিশেহারা হুজুর মৃত্যুর পথই বেছে নিয়েছেন। ফাঁসিতে ঝোলা অবস্থায় মুন্সিগণ্জে উনার মরদেহ উদ্ধার করা হয়। হুজুরের নানা দোষ ধরার মতো হুজুর কেন আত্মহত্যা করলেন- দয়া করে এটা না বলে কেন আত্মহত্যা করতে গেলেন সেটা একবার ভেবে দেখুন। মসজিদ কমিটি সামান্য অজুহাতে মর্জিমাফিক ইমাম বদলায়। অনেক সময় দেখেছি যে ইমাম যোহরের নামাজ পড়িয়েছেন। আসরের সময় তিনি আর নেই। মসজিদ কমিটির খায়েশ হয়েছে বিদায় করে দিয়েছে। দুঃখজনক হলেও চরম সত্য মাত্র দুটো ক্ষেত্রে আমাদের ক্ষমতা অপরিসীম। একটা রাজপথে রিকসা ভাঙার ক্ষেত্রে । আরেকটি মসজিদে ইমাম মোয়াজ্জিন বদলানোর ক্ষেত্রে। হুজুররা এক ঘন্টা ওয়াজ করে এক লাখ টাকা আয় করেন এটা মাত্র গুটিকয়েক হুজুরের বেলায় সত্য। কিন্তু লাখ লাখ ইমামকে মাত্র চার পাঁচ হাজার টাকায় একটা পুরো সংসার চালাতে হয়। ছাত্র বলে কেউ হাফ ভাড়ার সুবিধা পেলেও হুজুর বলে কেউ এই সুবিধা পায়না। দৈনন্দিন নিত্য প্রয়োজনীয় দ্রব্য আমি আপনি যে দামে কিনি হুজুরকেও সে দামে কিনতে হয়। বেশিরভাগ হুজুররা কোনো রকমের চাঁদাবাজি,টেন্ডারবাজি, ইয়াবার কারবার এসবের ধারে কাছেও নাই। এমনকি কোটি কোটি মাদ্রাসায় পড়ুয়া ছাত্ররা জুয়া খেলা, মদ পান করা দূরের কথা ধুমপান পর্যন্ত করেনা। তাদের ঘরে কোনো টেলিভিশন পর্যন্ত নেই। অনেক হুজুরকে দেখেছি দুটো পাণ্জাবী আর দুটো পাজামা নিয়ে সারা বছর পার করে দিতে। বিলাসহীন অতি সাধারণ জীবনে তারা অভ্যস্ত। মাটির ঘরের মসজিদ টিনের ঘর হয়, টিনের ঘরের মসজিদ বিল্ডিং হয়, সেই বিল্ডিং এ মার্বেল পাথর , শ্বেত পাথর লাগানো হয়- কিন্তু মসজিদের ইমাম, মুয়াজ্জিনদের বেতনের কোনো পরিবর্তন হয়না। এতো অবহেলা তাদেরকে করা হয়- দিন দিন নানা ঘরে ঘুরে ঘুরে তাদের খাবার খেতে হয়। ইমাম, মুয়াজ্জিনের পেটের জ্বালা যদিও এতে মিটে কিন্তু তাদের বাকি সংসারগুলোর পেটের জ্বালা কিভাবে মিটে সেই খবরতো কেউ রাখেনা। একবার এক ইমাম দুঃখ করে বলেছিলেন- মসজিদের পাপোশগুলোর দাম তারা সারা মাসের বেতনের সমান। এতোই হতভাগা আমরা -যারা আমাদের কলেমা পড়া শিখালেন, নামাজ পড়া শিখালেন, কোরআন পাঠ শিখালেন- বিভিন্ন আদব কায়দা শিখালেন তাদেরকে পাপোশের চেয়ে বেশি মূল্যায়ন করতে শিখলাম না। এক ইমাম রহিম পাটোয়ারী জীবন থেকে মুক্তি পেয়েছেন। কিন্তু আমরা কি আমাদের দায়ভার থেকে মুক্তি পেয়েছি। আর কত ইমাম মুয়াজ্জিন এই রকম নানা অবহেলা ,বঞ্চনা বুকে নিয়ে বেঁচে আছেন। মাওলানা আব্দুর রহমান পাটোয়ারি একজন মানুষ। দুঃখ , যন্ত্রণার জ্বালা তাঁর ও আছে। তাই, ইমাম কেন আত্মহত্যা করলেন এই বিতর্কে না গিয়ে মহান আল্লাহ রাব্বুল আলামীন মাওলানা আব্দুর রহিম পাটোয়ারীর সমস্ত গোনাহ ক্ষমা করে দিয়ে তাকে জান্নাতবাসী করুন এই দোয়াই করছি।
মুনিয়ার কোনো ভুলও নাই , দোষও নাই। মধ্যবিত্ত পরিবারের মেয়ে রুপসী হওয়া দূরের কথা শুধু মেয়ে হলেই যে পরিমাণ হেনস্তা হতে হয় তা একমাত্র ভুক্তভোগিরা জানে। আর সে মেয়ের উপর যদি কোনো গডফাদারের চোখ পড়ে মেয়ে শুদ্ধ মেয়ের পরিবারের নেমে আসে নরক যন্ত্রণা। ফেসবুকের ইলিউশনের জগতে বাস করে একটা মেয়েকে সহজে দোষারুপ করা যায়। কিন্তু এইসব পরিবারের প্রতিমুহুর্তের জীবন যন্ত্রণা উপলব্ধি করা যায়না। এলাকার পাতি মাস্তান, বড় মাস্তান, পেটি মাফিয়া, বড় মাফিয়ার সাথে আপোষ না করায় কত মেয়ে ঘর হতে বের হতে পারছেনা, স্কুল কলেজে যাওয়া বন্ধ হয়ে গেছে, ইজ্জত বাঁচাতে বিয়ে দিতে হয়েছে, কত মেয়েকে তোলে নিয়ে গেছে, কত মেয়ে ধর্ষিতা হয়ে গোপনে কেঁদে ফিরছে তার হিসাব নেই। অনেকেই বলবেন মুখ ঢেকে রেখে চললেই হতো। হিজাব সহ মুখ এসিডে ঝলসে গেছে-এরকম ঘটনা পত্রিকায় খুঁজলেই পাবেন। শয়তান আর দানবের লালসার চোখ কাপড়ে দিয়ে আটকে রাখা যায়না। অন্যকে দোষ দেয়ার আগে বুকে হাত দিয়ে বলুন- আপনি ক্ষমতাবান কোনো মানুষের সাহচর্য পেয়ে সুখ অনুভব করেন না। যদি না করেন তবে এতো রথি মহারথিদের সাতে প্রতি মুহুর্তে মুহুর্তে সেলফি দিয়ে কিসের ইংগিত প্রদাণ করেন। আপনার বন্ধু যদি ডিসি, এসপি, সচিব হয়ে যায় তবে তার গা ঘেষে কেন থাকতে চান। যেখানে আপনার ঝরে পড়া কোনো স্কুল বন্ধুর সাথে দু মিনিট কথা বলারও আপনার সময় হয়না। কারণ- আমরা মুখে স্বীকার করবোনা । কিন্তু বুকে সবাই বিত্ত, অর্থ, আর ক্ষমতাবান মানুষের কাঙ্গাল। সেখানে একটি মেয়ে- যে এখনো জীবনের ঘাতপ্রতিঘাত বুঝতে শিখেনি। যেখানে এলাকার চিঁছকে মাস্তানের যন্ত্রণায় একটা মেয়ের জীবন নরক হয়ে যায়। সেখানে বসুন্ধরা যারা ধরাকে সরাজ্ঞান করার ক্ষমতা রাখে- পুরো দেশটাকে যারা একটা টিস্যু পেপার মনে করে- তাদের কাছ থেকে এই কিশোরী মেয়েটি বাঁচবে কিভাবে। অডিও বার্তায় মেয়েটির কান্না, তার আর্তনাদ আপনার হৃদয়টাকে কি এতোটুকু স্পর্শ করেনা। যখন আপনি বলেন- বুঝলাম আনভিরের দোষ বেশি কিন্তু মেয়েটির দোষও কম না। বিশ্বাস করেন- এই কিন্তুর জন্য এরা পার পেয়ে যায়। ফাঁসির দড়ি থেকে মুক্তি পেয়ে যায়। আপনার প্রতিটি কিন্তু একেকটা দানবকে বাঁচার পথ তৈরি করে দিয়ে যায়। মুনিয়ার দোষ হতো যদি সে সালমান এফ রহমান কিংবা কোনো মন্ত্রীর মেয়ে হতো। কারণ দানবের কাছ থেকে বাঁচার শক্তি থাকার পরও যদি কেউ জড়িয়ে যায়। তখন তাকে দোষ দেয়া যায়। কিন্তু যার বাবা নেই, মা নেই, ভাই থেকেও নেই। এমন একটি মেয়েকে দোষ দেয়া যায়না। আমি চাইনা মুনিয়ার এই নৃশংস হত্যাকান্ডের ইস্যুটি যেন চাপা পড়ে যায়। তাই, যত পারি এই ব্যাপার নিয়ে পোস্ট দিতেই থাকবো। মুনিয়া আমার বোন। মুনিয়ার এই মর্মন্তুদ মৃত্যুর জন্য আমি কাঁদছি। মুনিয়ার নৃসংশ খুনের জন্য জড়িতদের ফাঁসী দাবী করছি।
ঐশী তার বাবা মাকে একাই খুন করার পর তার বেপরোয়া জীবন সম্পর্ক প্রশ্ন করা হয়েছে। ইন্টারে পড়া মেয়ে মুনিয়ার আত্মাহুতির পর মাসে এক লাখ টাকা এ্যাপার্টমেন্ট ভাড়া দিয়ে থাকতো সেই প্রশ্ন এখন আলোচিত হচ্ছে। কেন এই প্রশ্নগুলো জীবিত থাকতে করা হয়না। আমরা কি এসব দেখিনা। একজন সৎ কর্মকর্তা যেখানে পরিবারের খরচ চালাতে হিমশিম খায়। সেখানে একই পদে থেকে আরেকজন কর্মকর্তা কিভাবে লাখ টাকা বেতনে শিশুকে স্কুুলে ভর্তি করায়। ভর্তি করানোর আগে স্কুল কর্ত্বপক্ষ কি একবার জানতে চায়- আপনার এই আয়ের উৎস টা কি? কোনো জুয়েলারি মালিক কি জানতে চায়- এই যে দামি দামি গহনা কিনছেন। এই টাকা আসছে কোত্থেকে। কোনো ট্রাভেল এ্যাজেন্ট কি জানতে চায়- এই যে বছরে বছরে বিদেশ ভ্রমণের টিকেট কাটছেন- আপনার আয় কি? চাকরি শুরুর চার পাঁচ বছরের মাঝেই যখন কেউ কয়েকটি ফ্লাটের মালিক হয়ে যায়- তখন কি কেউ জানতে চায়- এই বিপুল অর্থ আসে কোথা থেকে। এক কর্মকর্তা যেখানে বউয়ের জন্য ভালো একটা শাড়ি কিনে দিতে পারেনা। সেখানে আরেকজন কিভাবে পুরো মার্কেটেরই মালিক হয়ে যায়- সেই প্রশ্ন কেউ করেনা। এমনকি মসজিদ, মাদ্রাসায় বিশাল ডোনেশনের টাকা নিয়েও কেউ কোনো প্রশ্ন তোলেনা। কারণ- হারাম হালালটা শুধু শুকরের মাংসে। আর বাকি সব হালাল। একসময় যে ছাত্র হন্য হয়ে চাকুরি খুঁজছে। পরীক্ষা দেয়ার জন্য ঢাকা শহরে একটা আশ্রয় পেতে যার কষ্ট হয়েছে। বিসিএসের লোভনীয় ক্যাডারে যোগ দেয়ার পাঁচ সাত বছরের মাঝে তার এখন কয়েকটি ফ্লাট। এক সময়ের জীবন সংগ্রাম আর দারিদ্র্যকে সে এখন লাভ আর লোভের বিলাসীতা দিয়ে কড়ায় গন্ডায় উসুল করছে। যতই মুখে বলিনা কেন, আসলে বাস্তবে সততা, নৈতিকতা, আদর্শের তোয়াক্কা কেউ করছে না। যে যেভাবে পারে- বাড়ি, গাড়ি, বিত্তের মালিক হচ্ছে। ক্লাসের সবচেয়ে নীতিবান ছাত্রটিও সুযোগ পেয়ে রাতারাতি বদলে যাচ্ছে। আর এটাকেই এই সমাজ সফল মানুষ হিসাবে ধরে নিয়ে বাহ্বা দিচ্ছে। মৃত মানুষকে প্রশ্ন করে কোনো লাভ নেই। যদি পারেন- সমাজের এই সব তথাকথিত সফল মানুষদের চোখে চোখ রেখে প্রশ্ন করুন। তা না হলে ঐশীরা তৈরি হবে, মুনিয়ারা আত্মাহুতি দিবে আর আনভিরের মতো লম্পটরা ঘটনা ঘটিয়ে বিদেশে গিয়ে বিশ্রাম নিবে। 
মার্ক জুকারবার্গ, বিলগেটস, জেফ বেজোজ, জ্যাক মা, ওয়ারেন বাফেট ইনারাও ধনী হয়েছেন। সম্পূর্নরূপে নিজের মেধা আর সৃষ্টিশীলতা দিয়ে। তাই এদের সন্তানরাও হয়েছে নম্র , ভদ্র। আর আমাদের দেশের ধনী মানেই হয় ভূমি দখল না হয় ব্যাংক দখল না হয় ইয়াবা সম্রাট না হয় চোরকারবারী। তাই এদের সন্তানরাও হয়েছে একেকটা চোর, ডাকাত, বদমাশ, লম্পট, ইতর, খুনি। ম্যাসেজ একেবারে ক্লীয়ার। কিন্তু কোনো ভূমিখেকো সর্বগ্রাসী পিতারা এসব বুঝবেনা। অবৈধ সম্পদে লম্পট সন্তান তৈরির কারখানাও বন্ধ হবেনা।
দারিদ্র্য বিমোচনে মহানবী সাঃ এর দেয়া এই অপূর্ব শিক্ষার ঘটনাটি শৈশবে পাঠ্য বইয়ে পড়েছিলাম। সেদিন এর অন্তর্নিহিত অর্থ বুঝতে পারিনি। এখন হৃদয়ঙ্গম করতে পারি । একজন দরিদ্র সাহাবী মহানবী সাঃ এর কাছে এসে বললেন- তাঁর গৃহে খাবার নেই। আয়ের কোনো উপায় নেই। ব্যবসা শুরু করার মতো কোনো সঞ্চয় নেই। নবীজী মন দিয়ে তাঁর কথা শুনে বললেন- ঘরে এমন কিছু কি আছে যা ব্যবহার করা হয়না। কিন্তু অন্যের কাজে লাগতে পারে। আমার অতিরিক্ত একটা কম্বল আর একটা হাড়ি আছে। নবীজী বললেন- যান আপনি দয়া করে ওগুলো নিয়ে আসুন। সাহাবা জিনিস দুটো নিয়ে এসে নবীর সামনে রাখলে নবী তাঁর সাথীদের বললেন- আপনাদের কারো প্রয়োজন হলে জিনিস দুটো কিনে নিতে পারেন। বাজারে বিক্রি করার চেয়ে যদি আপনাদের কেউ কিনে নেন। তবে দুপক্ষের জন্য এটা কল্যাণকর হবে এবং সময়েরও সাশ্রয় হবে। জিনিস দুটো বিক্রি করে দিয়ে পাপ্ত অর্থ নবী এবার সাহাবার কাছে দিয়ে বললেন- যান বাজারে গিয়ে একটা ভালো কুঠার কিনে কালকে থেকে কাঠ কাটার কাজ শুরু করে দিন। সেই কাঠ বাজার বিক্রি করুন। আল্লাহ আপনাকে সুস্বাস্থ্য দিয়েছেন। এটা অনেক বড় নেয়ামত। এই নেয়ামতকে আপনি কাজে লাগান। সৎ ভাবে জীবিকা নির্বাহের জন্য এটাই সবচেয়ে উত্তম বিনিয়োগ। এটুকুই গল্প। কিন্তু এই গল্পে রয়েছে মানুষের জীবন, সমাজ বদলে দেয়ার জন্য একাধিক শিক্ষাঃ এক) যারা কর্মক্ষম তাদেরকে অনুদান না দিয়ে কাজ করার জন্য সুস্পষ্ট নির্দেশ দেয়া আছে। দুই ) মানুষের সুস্থ শরীর যে কতবড় নেয়ামত -সেটা উল্লেখ করা হয়েছে এবং এই সুস্থ দেহকে অলস বসিয়ে না রেখে কাজে লাগানোর কথা বলা হয়েছে। তিন) ঘরে পড়ে থাকা প্রয়োজনীয় জিনিসকে অচল ভাবে ফেলে রাখাকে নিরুৎসাহিত করা হয়েছে। চার) সংসারে অতিরিক্ত জিনিস বিক্রি করে দিয়ে ব্যয় কমানোর কথা বলা হয়েছে। পাঁচ) ঋণ না নিয়ে নিজের কাছে যা কিছু আছে তা কাজে লাগিয়ে আয়ের পথ বের করার কথা বলা হয়েছে। ছয়) বাজারে বিক্রি করার আগে নিজেদের মাঝে যদি কেউ সুলভ মূল্যে কিনে নিতে চায়- সেদিকে জোর দেয়া হয়েছে। সাত ) কোনো সমস্যা সমাধান যেন গড়িমসি না করে যত দ্রুত সমাধান করা যায়- সেটার নির্দেশনা দেয়া হয়েছে। আট) শুধু পরামর্শ দিলেই হবেনা, সেটাক কাজে পরিণত করার কথা উল্লেখ করা হয়েছে। নয় ) সবচেয়ে যে জিনিসটি এখানে উল্লেখযোগ্য তা অবাক করে দেয়ার মতো। "ক্ষুধার্তকে প্রতিদিন একটা করে মাছ না দিয়ে তাকে মাছ ধরার প্রক্রিয়াটি শিখিয়ে দাও"। মানুষকে স্বনির্ভর করে আত্ম নির্ভিরশীল সমাজ গঠনের এই যে ফর্মুলা যা এখন বেশ আলোচিত হচ্ছে, মানুষ মোটিভেশনে বক্তব্য দিচ্ছে। নিউ ইয়র্ক টাইমসে বেস্ট সেলার হিসাবে বিক্রি হচ্ছে- তা নবী সাঃ সাড়ে চৌদ্দশ বছর আগে শুধু বলেন নি। একেবারে বাস্তবে প্রয়োগ করে দেখিয়ে দিয়ে গেছেন। দারিদ্র্য বিমোচনে নবী সাঃ এর দেয়া এই ম্যাসেজটি যদি আপনার ভালো লাগে তবে দয়া করে শেয়ার করুন। যারা রিসোর্চ আর সুযোগের অভাবে কিছুই করতে পারছেন না বলে বসে আছেন তাদের কাজে লাগতে পারে। 
ডেলিভারি ম্যান" লকডাউনে আর কত গৃহবন্দি হয়ে থাকা যায়। এসেছি বন্ধুর বাসায়। আরো কয়েকজন বন্ধুর বাসার ছাদে আড্ডায় যোগ দিয়েছে। দুপুর গড়িয়ে বিকেল, বিকেল গড়িয়ে সন্ধ্যা। ক্ষিধে লেগেছে খুব। এতোক্ষণ আড্ডায় কেউ টের পায়নি। একজন মহাবিরক্ত হয়ে বললো - কি এক লকডাউন । বাইরে গিয়ে খাওয়ার উপায় নেই। আরেকজন পরামর্শ দিলো-খাবার অর্ডার করে নিয়ে আসলেই হয়। খাবার অর্ডার করে বসে আছি। কিছুক্ষণ পর পর ডেলিভারিম্যানকে তাগাদা দিচ্ছি খুব। এতো দেরি হচ্ছে কেন? গেটে পৌঁছে ডেলিভারি ম্যান ফোন দিয়ে বললো- নীচ থেকে নিয়ে যাবেন । নাকি ওপরে আসবো। আড্ডা ছেড়ে কেউ নীচে যেতে চাইলোনা। একজন বললো- একেবারে ছাদে চলে আসো। একবারও কেউ ভাবলাম না। লিফটবিহীন চার তলা পর্যন্ত ছাদে খাবার নিয়ে লোকটা আসবে কেমন করে। লোকটার বয়স কত? যুবক নাকি বয়ষ্ক। তাও জানিনা। একজন বললো- অত জানার কি দরকার। কয়েক টাকা বাড়তি টিপস দিয়ে দিলেই হবে। মধ্য বয়ষ্ক লোকটা খাবার নিয়ে ওপরে ওঠলো। রীতিমতো হাঁপাচ্ছে। হাতে গ্লাভস। মুখে মাস্ক। খাবার দিতে দিতে বললো- এই গরমে তৃষ্না পেয়েছে খুব। এক গ্লাস পানি পেতে পারি। একজন দয়া পরবশ হয়ে পানি নিয়ে এলো। লোকটা ছাদের ফ্লোরেই বসে গেছে। বুঝাই যাচ্ছে খুবই ক্লান্ত, বিধ্বস্ত। হাতে গ্লাস ধরা। কয়েকটা টাকা টিপস দেয়ার জন্য আড্ডার ভিতর থেকে বের হয়ে লোকটার দিকে যাচ্ছি। লোকটা এবার পানি পান করার জন্য মাস্ক খুলে যেই মাত্র উপরের দিকে চাইলো- আমার গোটা পৃথিবী যেন সাথে সাথে ঠলে ওঠলো। আমি আর্তনাদ করে ওঠি। আমার অন্তরাত্মা কেঁপে ওঠে। বাবার ঘামে ভেজা শরীরটাকে বুকের সাথে জড়িয়ে ধরে বলি। বাবা, বাবা.....ও বাবা.......... প্যান্ডেমিকে শুধু মৃত্যুর মিছিল বাড়ছে না। পেশাহীন হয়ে এরকম দিশাহারা মধ্যবিত্ত পিতার সংখ্যাও হু হু করে বাড়ছে। বাবারা বুঝতে দেন না , একটা সংসার কিভাবে চলছে। বাবা নামের বট গাছের ছায়া যার মাথার উপরে নেই একমাত্র সেই বুঝে বাবা কি জিনিস। (একটা সত্য ঘটনা অবলম্বনে )
চামচের সাথে সম্পর্ক খাবারের । সেটা হয়ে গেছে তোষামুদের। তেলের সাথে সম্পর্ক মেশিনের। সেটা হয়ে গেছে বাড়তি সুবিধা আদায়ের।
ভাইরাস দেখতে পাইনা। কিন্তু মাস্কতো দেখতে পাই। তারপরও সেটা পরিনা কেন? হাসপাতালে শয্যা খালি নেই। সেটা দেখতে পাই। তারপরও মলে মলে ঘুরি কেন? একটা অক্সিজেনের সিলিণ্ডারের জন্য মানুষের হাহাকার দেখতে পাই। তারপরও সচেতন হইনা কেন? গুগল, মাইক্রোসফট সহ প্রায় ৬৩ টি বড় বড় কোম্পানীর সিইও হলেন ভারতীয়রা। অথচ, এই ভারতীয়রাই কী মুর্খ কাজ করলো। বিবিসির সাংবাদিক লাখ লাখ মানুষের কুম্ভমেলায় আগত কয়েকজন গেরুয়া পোষাকধারিকে বললো- আপনাদের মাস্ক কোথায়। পরনের ন্যাংটি দেখিয়ে দিয়ে বললো- এর চেয়ে বড় মাস্ক আর নাই। এখন, সাফার করছে। পুরো ক্রিকেট মাঠকে শশ্মান বানিয়ে গনহারে মানুষ পুড়ানো হচ্ছে। মানুষ মরছে, মানুষ পুড়ছে। দেখলে খারাপ লাগে। আমেরিকায় কত মানুষ মারা গেলো শুধুমাত্র ট্রাম্পের মুর্খতার কারণে। বিশ্বাস করতে পারেন-মানুষ কতটা গোঁয়ার হলে- মাস্ক , টিকা, ভ্যাকসিন ইত্যাদি নিয়েও রাজনীতি করতে পারে। ফলে, বিশ্ব সেরা টেকনোলজি থাকার পরও আমেরিকাকে সাফার করতে হলো। লাখ-লাখ মানুষ মারা গেলো। চায়নীজরা পুরো দুনিয়া কব্জা করে ফেলছে। কিন্তু নিজেদের রুচির পরিবর্তন করতে পারলোনা। আকাশে ডজন ডজন স্যাটেলাইট পাঠিয়ে কি হবে। যদি নিজেদের রুচির পরিবর্তন না হয়। চায়নীজদের একটা শপিং সেন্টার আছে- গ্রেট ওয়াল নামে। দু মিনিট অনেক কষ্ট করে দাঁড়িয়েছিলাম। আর কয়েক মিনিট দাঁড়ালেই বমি করে দিতাম। তাজা হোক, পচা হোক, সচল হোক অচল হোক হেন জিনিস নেই যা তারা খায়না। ছোট কালে শুনতাম মুরারজি দেশাই নামে ভারতের এক প্রেসিডেন্ট নিজের মূত্র নিজে পান করতেন। বিশ্বাস করতাম না। কিন্তু এই করোনার মাঝে তাদের শরীরের গোবর লেপন, গোমূত্র পান দেখিয়ে দিলো -মানুষের রুচি কত বিকৃত হতে পারে। আমাদের দেশেও দেখলাম রোগ থেকে বাঁচতে মুরিদরা পীরের শরীর ভেজা পানি পান করছে। মানুষ কবে বুঝবে দাঁত, আর পেটটাতো শুধু বিধাতা দেননি। সাথে রুচি আর বিবেকবোধটাও দিয়ে দিয়েছেন। ডাক্তাররা হাত নেড়ে নেড়ে বললেন- গরম আসার আগেই করোনা শেষ। রাজনীতিবিদরা বললেন- আমরা করোনার চেয়েও শক্তিশালী। কিছুই হবেনা। কতিপয় হুজুররা শুধুমাত্র নিজেদের জাহির করার জন্য অহঙকার করে বললেন- মুসলমানদের করোনা হবেনা। যার মাথায় টুুপি আছে। তাকে করোনা স্পর্শ করবেনা। অথচ, এই যে ভ্যাকসিন বাজারে আসলো- ওরাও বলছেনা এটা শতভাগ কাজ করবে। কারণ কোনো মানুষই কোনো কিছুর গ্যারান্টি দেয়ার ক্ষমতা রাখেনা। একমাত্র আল্লাহ রাব্বুল আলামীন ছাড়া। আমরা ভাইরাস দেখতে পাইনা। কিন্তু নিজেদের এইসব অজ্ঞতা, গোয়ার্তুমি আর মুর্খতা যদি দেখতে না পাই। তবে এই প্যান্ডেমিকের শেষ নাই।
বাংলাদেশে এক ভাইকে দেখলাম মোটর সাইকেলে মাকে বসিয়ে অক্সিজেন সিলিন্ডার বেঁধে মায়ের জীবন বাঁচাতে হাসপাতালে ছুটছেন। ইন্দোনেশিয়ার সাবমেরিনের ৫৩ জন ক্রু সমুদ্র গর্ভে বিলীন হয়ে গেলেন। বেঁচে থাকার জন্য অক্সিজেন ছিলো মাত্র দুঘন্টার। ভারতের হাসপাতাল গুলোর সামনে লিখা অক্সিজেন নেই, অক্সিজেন নেই। একটু নিঃশ্বাসের জন্য মানুষ মরিয়া হয়ে হাসপাতাল থেকে হাসপাতালে ঘুরছে। এক সিলিণ্ডার অক্সিজেনের জন্য গুজরাটের এক ব্যবসায়ী নিজের সমস্ত ভুসম্পত্তি লিখে দিতে চেয়েও বাঁচতে পারেন নি। অথচ, পৃথিবীর প্রায় আট বিলিয়ন মানুষ দু ঘন্টা, দু বছর না। বছরের পর বছর বিনা পয়সায় অক্সিজেন পাচ্ছে। রহমতের এমন সাগরে ডুবে আছি বলেই- এটা যে কত বড় নেয়ামত তা আমরা উপলব্ধি করতে পারিনা। এখনো- সুস্থভাবে নিঃশ্বাস নিতে পারছি। আলহামদুলিল্লাহ!!
এই গল্পটিও ট্রেনের সেই বৃদ্ধা মহিলার গল্পটির মতো। তবে একটু ভিন্ন। লোকাল ট্রেনের সীটে কেউ বসার জায়গা পেয়েছেন। অনেকেই আমাদের মতো দাঁড়িয়ে আছেন। দেখলাম, ক্লান্ত বিধ্বস্ত এক লোক সীটে বসা একজনকে অনুরোধ করে বলছেন- ভাই, আর দাঁড়াতে পারছিনা। একটু বসতে পারি। এমন অদ্ভূত কথা যেন সীটে বসা লোকটি জীবনেও শুনেনি। এই সামান্য কথায় অত্যন্ত কর্কশ ভাষায় লোকটি বললো-আপনি যদি বসেন- তাহলে আমি কি নিজ আসন ছেড়ে দাঁড়িয়ে থাকবো। না ভাই, আপনাকেতো দাঁড়াতে বলিনি। শুধু বলেছি-আপনি একটু সরে বসলে আমিও বসতে পারি। এবার লোকটি আরো রাগান্বিত হয়ে বললো- সীটতো দুজনের , তিন জনের জন্যতো আর বানানো হয়নি। পরিবেশ থমথমে হয়ে গেলো। সীটে বসা লোকটা মানুষের কোনো কাণ্ডজ্ঞান নেই , দেশটা ননসেন্সে ভরে গেছে বলে গজগজ করতে লাগলো। পরের স্টেশানে সীটে বসা লোকটি যদি নেমে না যেতো- তবে জীবনে একটা অপূর্ব দৃশ্য দেখতে পেতাম না। লোকটি নেমে যাওয়া মাত্রই আগের সেই ভাই সীটে বসলেন। তার সীটে বসা দেখেই বুঝতে পারলাম- বিশাল এক ক্লান্তি থেকে যেন তিনি মুক্তি পেলেন। এরপর জানালার পাশের সীটের ভদ্রলোক আরেকুট সরে গিয়ে আরেকজনকে বসতে দিলেন। সেই একই সীটে সামনে পিছনে করে - আরো দুজনকেও বসার জায়গা করে নিলেন। দুজনের সীটে এখন বসে আছে পাঁচজন যাত্রী এবং সীটে বসতে পেরে পাঁচজনেই বেশ খুশি। আমি যদি আগের স্টেশানে নেমে যেতাম তবে সহমর্মিতার এমন সুন্দর একটা দৃশ্য দেখতে পেতাম না। শুধু যে মানবিক মানুষের হওয়ার চমৎকার একটা দৃশ্য দেখলাম তাও না। তিনহাত এই সীটের জায়গা জীবনে তিনটি অমূল্য শিক্ষা শিখিয়ে দিয়ে গেলোঃ এক ) একই পরিবেশকে একজন টক্সিক বানাতে পারে। আরেকজন সেই পরিবেশকেই আনন্দে ভাসিয়ে দিতে পারে। যদি মানুষের মাঝে দয়া আর ত্যাগের এই গুন দুটি থাকে। দুই) জীবন চলন্ত ট্রেনের মতো। কেউ ওঠছে কেউ নামছে। কারো গন্তব্য শেষ হচ্ছে, কারো শুরু হচ্ছে। তবে এই যাত্রাপথ খুবই সংক্ষিপ্ত। এই সংক্ষিপ্ত যাত্রাপথে কেউ সবকিছুই কুক্ষিগত করতে চায়। আর কেউ যা আছে তা অন্যের সাথে শেয়ার করে বাঁচতে চায়। তিন) শুধু অর্থ দিয়েই চ্যারিটি করা হয়না। যে কোনো রকমের মানবিক সাহায্য যা মানুষের মাঝে স্বস্তি এনে দেয় তার সবকিছুই চ্যারিটি। এরকম অসংখ্য নৈতিক গল্প লেখা হয়েছে। এর একটিও যদি মানুষের মাঝে এক বিন্দু পরিমাণও মানবিকতার সত্তার স্ফুরণ ঘটায়- তবে এসব কিছুও চ্যারিটি। আর চ্যারিটি হলো হিউম্যানিটির জন্য একটা অতি গুরুত্বপূর্ণ ডিউটি।
আপনি হয়তো ভাবছেন আমি কিছুই দেখছিনা। কিন্তু যখনই আপনি আমার কচি হাতে আঁকা একটি ছবি দেয়ালে টাঙ্গালেন। তখনই আমি সিদ্ধান্ত নিলাম আমাকে আরেকটি ছবি আঁকতে হবে। যখন আপনি রাস্তার পাশের একটি কুকুরকে খেতে দিলেন। তখনই বুঝতে পারলাম-প্রাণীর প্রতিও মানুষকে দয়াবান হতে হয়। যখন আপনি রান্না করে খাবার নিয়ে অসুস্থ বন্ধুকে দেখতে গেলেন। তখনই বুঝতে পারলাম-অসুস্থ মানুষের পাশে দাঁড়াতে হয়। একে অন্যের প্রতি যত্নবান হতে হয়। যখন আপনি প্রতিবেশী ছেলেটির বাই সাইকেল মেরামত করে দিলেন তখন বুঝতে পারলাম- প্রতিবেশীর প্রতি কিভাবে দায়িত্ব কর্তব্য পালন করতে হয়। চলন্ত গাড়ি যখন বৃষ্টির পানিতে আপনাকে ভিজিয়ে দিয়ে গেলো, চলতে গিয়ে একজন লোক গায়ে ধাক্কা দিলো-এরকম বিষয়গুলোতে উত্তেজিত না হয়ে যখন আপনি ধীর স্থির ভাবে এগিয়ে গেলেন- তখন বুঝতে পারলাম। সব সময় সব কিছুতে নিজেকে জড়াতে নেই। একজন বৃদ্ধ রিকশাওয়ালার সাথে যখন একজন যুবক ভাড়া নিয়ে বাকবিতণ্ডা করছে। বৃদ্ধ রিকশাওয়ালার প্রতি চড়াও হয়ে হাত তোলেছে-সেই যুবক আর বৃদ্ধের মাঝখানে দাঁড়িয়ে আপনি যখন যুবকের হাত চেপে ধরলেন- তখন বুঝতে পারলাম-ঝামেলা মনে করে শুধু এড়িয়ে গেলেই হয়না। মজলুমের পক্ষেও কিভাবে দাঁড়াতে হয়। যখন আপনি সংসারের দায়িত্বগুলো পালন করছেন। তখন বুঝতে পারলাম- আমাকেও আপনার মতো বড় হতে হবে। আমাকেও একজন দায়িত্বশীল মানুষ হিসাবে গড়ে ওঠতে হবে। যখন আপনি নিজের ভুল স্বীকার করে দুঃখ প্রকাশ করলেন। তখন বুঝতে পারলাম। মানুষ মাত্রই ভুল হয়। আর ভুল করে দুঃখ প্রকাশ করতে কোনো লজ্জা নেই। যখন আপনাকে সবাইকে ক্ষমা করে দিতে দেখলাম- তখন বুঝতে পারলাম। ক্ষমার চেয়ে বড়গুন আর নেই। আমাকেও ক্ষমাশীল হতে হবে। ক্ষমা করে দেয়ার এক মহৎ হৃদয় নিয়ে জীবনে চলতে হবে। যখন আপনি গভীর রাতে প্রার্থণায় দাঁড়ালেন তখন বুঝতে পারলাম। এমন একজন অদেখা মহা শক্তি আছে- যার কাছে মন প্রাণ উজাড় করে চাওয়া যায়। প্রচণ্ড মুসিবতে যার উপর ভরসা করা যায়। আপনি হয়তো ভাবছেন আমি ছোট মানুষ কিছুই দেখছিনা। কিছুই বুঝতে পারছিনা। বিশ্বাস করেন- জীবনের সব শিক্ষা আপনাকে দেখেই আমার ভিতরে তৈরি হচ্ছে। আমার ভিতরেই জন্ম নিচ্ছে আমার পিতা। আপনার প্রতিটি কাজ আমার উপর প্রভার তৈরি করে। ঘুমিয়ে আছে শিশুর পিতা সব শিশুদের অন্তরে।
মিঃ চার্লস চাকুরি থেকে অবসর নিয়েছেন। অবসর সময় এখন ওয়ালমার্ট সুপার সেন্টারে অভিবাদক হিসাবে কাজ করেন। খুবই সহজ কাজ। কাজ হলো- ক্রেতাকে হাসিমুখে শুভেচ্ছা জানানো। চার্লস খুবই পরিচ্ছন্ন। হাসিখুশি একজন মানুষ। তাঁর প্রতি কারো কোনো অভিযোগ নেই। শুধু একটা মাত্র সমস্যা- কাজে আসতে দশ পনের মিনিট দেরি হয়। ম্যানেজার চার্লসকে অফিসে ডেকে নিয়ে গিয়ে বললেন- মিঃ চার্লস-আপনার কাজ, কর্ম দক্ষতায় আমরা খুবই খুশি। কিন্তু একটা সমস্যা সেটা কি বুঝতে পারছেন। জ্বি, আমি বুঝতে পারছি। কি সমস্যা? আমার কাজে আসতে দেরি হয়। যাতে কাজে দেরি না হয় সেজন্য আপনি কি করছেন? আমি যথাসাধ্য চেষ্টা করছি ঠিক সময় কাজে পৌঁছাতে। খুবই ভালো কথা। এটাই আমরা শুনতে চাচ্ছি। জ্বি, আমিও সেটা বুঝতে পারছি। ম্যানেজার এবার একটু দ্বিধান্বিত হয়ে জানতে চাইলেন- আচ্ছা মিঃ চার্লস।আপনার এই দেরিতে কাজে আসা ব্যাপারটা বেশ অদ্ভূত! শুনেছি আপনি দীর্ঘদিন আর্মিতে কাজ করেছেন। আপনাদের সব কিছুই ডিসিপ্লিন অনুযায়ী হয়ে থাকে। তো, আপনি সকাল বেলা কাজে দেরিতে পৌঁছালে ওরা আপনাকে কি বলতো? মিঃ চার্লস ফ্লোরের দিকে চেয়ে স্মিত হেসে বললেন - ওরা আসলে খুবই খুশি হতো। সবাই রাস্তার দুপাশে সরে গিয়ে একসাথে স্যালুট জানিয়ে বলতো - গুড মর্ণিং জেনারেল।
মায়ের সাথে কথা বললে নিজ সম্পর্কে জানা যায়। বাপের সাথে কথা বললে জগৎ সম্পর্কে ধারণা পাওয়া যায়। ভাইয়ের সাথে কথা বললে পারিপার্শ্বিক অবস্থা বুঝা যায়। বোনের সাথে কথা বললে স্বস্তি পাওয়া যায়। মোদ্দা কথা হলো -এরা যতক্ষণ জীবনে আছে- তাদের সাথে কথা বলুন। ফোন, সোসাল মিডিয়া রয়ে যাবে। কিন্তু এসব অমূল্য ধন যখন হারিয়ে যায়, পৃথিবীটা একেবারে শূন্য করে দিয়ে যায় 🙁 🙁 🙁
মা ছিলেন নার্স। আর বাপ ছিলেন ফার্মল্যাণ্ডের মালিক। ছোট একটা জেনারেল স্টোরও ছিলো তাদের। কালো শ্রমজীবী মানুষদের সাথে কটন ফার্মেই জিমি কার্টারের বেড়ে ওঠা। ঋণ জনিত সমস্যায় কিছুদিন তাদের সরকার কর্তৃক বরাদ্দকৃত গৃহেও দিনযাপন করতে হয়। জিমি কার্টার হলেন আমেরিকার প্রথম প্রেসিডেন্ট যার জন্ম হয় হাসপাতালে। মেধা আর মানবতার অভূতপূর্ব সমন্বয় ঘটেছে জিমি কার্টারের জীবনে। ইউএস ন্যাভির লেফটেনেন্ট হিসাবে কর্মজীবন শুরু করেন। এরপর রাজনীতিতে অংশগ্রহণ করে হন স্টেট সিনেটর, গভর্ণর এবং আমেরিকার ৩৯ তম প্রেসিডেন্ট। বিজ্ঞানে উচ্চ শিক্ষিত জিমি কার্টার সাবমেরিনে নিউক্লিয়ার প্রকোশলী হিসাবেও কাজ করেন। আমেরিকার সিভিল রাইট ম্যুভমেন্টে নেতৃত্ব দেন । বই লিখেছেন প্রায় ত্রিশটি। ১৯৮১ সালে পুরো বিশ্বে আলোচিত সুদীর্ঘ ৪৪৪ দিন আটকে থাকা ইরান হোস্টেজ সমস্যার সফল সমাধান করে বিশ্বে নন্দিত হন। পৃথিবীতে মাত্র হাতে গোনা যে কয়জন মানুষ ফিলিস্তিনে ইসরাইলি আগ্রাসনের বিরুদ্ধে সোচ্চার জিমি কার্টার তাদের অন্যতম। আন্তর্জাতিক বিশ্বে শান্তি প্রতিষ্ঠায় নিরলস ভূমিকা রাখার জন্য ২০০২ সালে নোবেল শান্তি পুরষ্কার লাভ করেন। ৯৬ বছর বয়ষ্ক জিমি কার্টার যেন অনুপ্রেরণার এক পাওয়ার হাউজ। ২০১৫ সালে ব্রেণ ক্যান্সারে আক্রান্ত হন। স্ট্রোক হয় দুবার। নানা রকমের শারীরিক অসুস্থতার মাঝে একবার পড়ে গিয়ে হাসপাতালে ভর্তি হন। রবিবারে ১৪ টি সেলাই শরীরে নিয়ে সোমবারেই আবার শ্রমজীবী মানুষের সাথে কাজে নেমে পড়েন অদম্য জিমি কার্টার। তাদের শুধু দিক নির্দেশনা দেননা। আক্ষরিক অর্থেই হাতুড়ি বাটালি নিয়ে কাঠের কাজ করেন। গৃহহীন মানুষদের ঘর তৈরিতে স্বেচ্ছা শ্রম দেন একজন প্রেসিডেন্ট। হাসপাতাল থেকে ছাড়া পেয়েই কাজে নেমে পড়লে ডাক্তাররা পরামর্শ দেন- কিছুদিন পরে করলে হয়না। এই সময় জিমি কার্টার এতো সুন্দর কিছু কথা বলেন- যা অন্ততঃ একবার হলেও সবার পড়া দরকার। কোনো কিছুই পরে করতে নেই। যে কোনো কাজ পরে করলেই ভারি হয়। চোখের পলকেই সকাল সন্ধা হয়ে যায়। সোমবার শুক্রবার হয়ে যায়। মাস ঘুরে বছর হয়। বয়স দেখতে না দেখতেই বিশ, ত্রিশ, চল্লিশ, সত্তর, আশি হয়ে যায়। ২০২১ সালের চার মাস চলে গেছে- চোখের পলকেই। তাই, সময় ফুরোবার আগেই সাধনা করে যেতে হয়। পরে হবে মনে করলে কফি ঠান্ডা হয়ে যায়, প্রাইরোটি বদলে যায়, স্বাস্থ্য দূর্বল হয়ে যায়, দিন রাত হয়ে যায় এবং একসময় জীবনটাই শেষ হয়ে যায়। আর নিঃশ্বাস যখন শেষ হয়ে যাবে, তখন চাইলেও আর সাধনা করা যাবেনা। জীবন শুকনো কাঠের লগ না। জীবন হলো এক পূর্ণ সাধনা। ৯৬ বছর বয়ষ্ক অদম্য জিমি কার্টার শিশু , কিশোর, যুবক , বুড়ো সব বয়সের মানুষের জন্য এক অনুপ্রেরণার আধার। আপনার দীর্ঘায়ু কামনা করছি। 
প্রতি বছর একটা ছেলে গ্রীষ্মের ছুটিতে বাবা মায়ের সাথে ট্রেনে করে নানা বাড়ি যায়। ছুটি শেষ হলে সেই ট্রেনে করে ফিরে আসে। এবারও গ্রীষ্মের ছুটি শুরু হয়েছে। এ বছর ছেলেটি বাবা-মাকে বলে-আমি এখন অনেক বড় হয়েছি। আমাকে এবার একাই নানাবাড়ি যেতে দাও। অনেকে আলোচনার পর অবশেষে বাবা মা রাজি হন। ছেলে ট্রেনে বসে আছে। বাবা মা জানালার পাশে দাঁড়িয়ে। আদর দিচ্ছেন, সাহস দিচ্ছেন, অভয় দিচ্ছেন, দিক নির্দেশনা দিচ্ছেন। ট্রেনে ছাড়ার হুইসেল বেজে গেছে। ঠিক এমন মুহুর্তে বাবা ছেলের কানে কানে বলেন-যখনই তোমার মনে কোনো ভয়, শংকা আসে তবে এটা তোমার জন্য। এটা তুমি সযতনে রাখো। ট্রেন চলতে শুরু করেছে। সাঁ সাঁ করে ছুটছে। সব কিছু মুহুর্তেই পেছনে পড়ে যাচ্ছে। জীবনে এই প্রথম ছেলেটি একেবারে একা। সবচেয়ে প্রিয়জন বাবা-মা কেউ তার সাথে নেই। একেকটা নতুন স্টেশান আসে। কেউ নামে, কেউ ওঠে। কত রকমের ছুটোছুটি। নানা রকমের মানুষের নানা রকমের ব্যস্ততা। ছেলেটি এবার খুব নিঃসঙ্গতা অনুভব করতে থাকে। কেউ একজন এমনভাবে তার দিকে তাকায়- সে আরো বেশি ভয় পেয়ে যায়। ট্রেন যত ছুটছে- জানালার বাইরে যত অন্ধকার নেমে আসছে। তার একাকীত্ব আর ভয় দুটোও বাড়ছে। সে চুপচাপ বসে রইলো। বুঝতে পারছেনা কি করবে। ঠিক তখনই তার মনে হলো- বাবা তার পকেটে কি একটা রেখে বলেছিলেন- যদি মনে কোনো ভয় আসে। তখন সে যেন- তার পকেটে রাখা জিনিসটা দেখে। কাঁপা কাঁপা হাতে সে পকেটে হাত রেখে বুঝতে পারে পকেটে একটা ছোট কাগজ। সেখানে বাবার হাতে লেখাঃ কোনো দুঃশ্চিন্তা করোনা, ভয় পেয়োনা। বাবা তোমার পাশেই আছেন। বাবা তোমার অতি নিকটে- তোমার পাশের কম্পার্টমেন্টেই আছেন। এটাই মানবজীবন। যখনই কোনো ভয়,কোনো দুঃশ্চিন্তায় গ্রাস করে, কোনো শঙকা- কোনো দ্বিধায় মনকে বিচলিত করে, ঠিক তখন সাহস আর ভরসা পাওয়ার জন্য রাব্বুল আলামীনও আমাদের কাছে একটা চিঠি ধরিয়ে দিয়ে অভয় দিয়েছেন। সেখানে লিখাঃ "লা তাহজান ইন্নাল্লাহা মা'আনা" (সুরা:আত-তাওবাহ আয়াত-৪০) হতাশ হয়োনা। নিরাশ হয়োনা। ভয় পেয়োনা। তোমাদের রব তোমাদের সাথে আছেন। কোনো বিপদে , মুসিবতে খুব একা হয়ে গেলে- আল্লাহর উপর ভরসা রাখো। তাকে ডাকো। তিনি তোমাদের খুব নিকটেই আছেন। তিনি মানুষকে জীবন দিয়েছেন। জীবনের যাত্রাপথে তিনি তোমাদের সাথেও আছেন। 
পুরো পৃথিবীটা আজ সকালে কয়েক মুহুর্তের জন্য থমকে দাঁড়িয়েছিলো। কেন জানেন? কারণ- আট বছর বয়সের এক শিশুর ট্যাঙকটা ছিলো সম্পূর্ণ খালি। বড়রা জুমে ক্লাস করছে। আর আমিও শশব্যস্ত হয়ে কাজের উদ্দ্যেশে বের হচ্ছি। ঠিক , এই সময় দেখি বাথরুমে আমার ছোট শিশুটি ফুঁফিয়ে কাঁদছে। দরজার সামনে গিয়ে জিগ্যেস করি - সব ঠিক আছেতো। সে হাত দিয়ে চোখ মুছে মাথা নাড়ে। কোনো সমস্যা হয়নিতো? সে আবার মাথা নাড়ে। বাথটাব থেকে তাকে কোলে নিয়ে মনে মনে বলি- মাঝে মাঝে আমাদের হৃদয়ের ট্যাংকটা খালি হয়ে যায়। তখন তাকে রিফিল করে নিতে হয়। যত বেশি সে ফুঁফিয়ে কাঁদছে তত বেশি তাকে আমি আমি বুকের সাথে জড়িয়ে রাখছি। ভুল আমারই হয়েছে। আমার কর্মব্যস্ততা, তার অতিরিক্ত হোম ওয়ার্ক ,পরীক্ষা এসব কিছু তার ছোট মনের উপর চাপ ফেলে দিয়েছে। বুকের সাথে জড়িয়ে রেখে তাকে বলি - তুমি কি এখন বুঝতে পারছো- মায়ের ভালোবাসা আর আদরে তুমি পূর্ণ হচ্ছো। সে মাথা নেড়ে ফুঁফাতে থাকে। আমি বলি - দেখো- আমার কাজ এখন গুরুত্বপূর্ণ না। তোমার স্কুলও এই মুহুর্তে জরুরী না। সবচেয়ে জরুরী হলো তোমার হৃদয়টা ভালোবাসায় পূর্ণ করে দেয়া । যতক্ষণ না পা থেকে মাথা পর্যন্ত পূর্ণ হচ্ছে ততক্ষন আমি তোমার সাথে আছি। প্রায় মিনিট পর - তোমার হৃদয়টা কি এখন পূর্ণ হয়েছে। সে আমাকে জড়িয়ে ধরে হাসে। তার এই হাসিটা বুঝিয়ে দেয় তার ছোট হৃদয়টা এখন ভালোবাসায় ভরপুর হয়ে গেছে। বয়স আট, আটাশ, আটচল্লিশ, আটান্ন যাই হোক না কেন- দৈনন্দিন নানা ঝামেলায়, নানা ব্যস্ততায় এই ছোট হৃদয়ের মতো সবার হৃদয়টাও কোন না কোনো সময় রুক্ষ, শুষ্ক হয়ে খালি হয়ে যায়। তখন একটু ভালোবাসা, সহানুভূতি, সহমর্মিতার দরকার হয়। আর তা আদর দিয়ে, দরদ দিয়ে, প্রার্থণা দিয়ে পূর্ণ করে নিতে হয়। তা না হলে কারো কান্না আসে, কারো ক্রোধ আসে, কারো মেজাজ খারাপ হয়ে আসে, কারো মনে অভিমান জমাট বেঁধে বুকটা ভারি হয়ে আসে। তাই, এক মুহুর্ত দাঁড়ান। সময় নিন। সমস্ত দিনটাকে কাজে পূর্ণ করার আগে হৃদয়টাকে ভালোবাসায় পূর্ণ করে দিন। বিনীত- জনৈকা মা 
ফুডপান্ডা পেজ থেকে ছবিটি নেয়া। গরমের প্রচণ্ড দাবদাহে যারা ঘরে ঘরে খাবার পৌঁছে দিচ্ছে। আমরা চাইলে তাদের প্রতি একটু সদয় হতে পারি। সিঁড়ি বেয়ে ওপরে না ওঠিয়ে নীচে নেমে এসে পণ্যটা গ্রহণ করতে পারি। যদি রোজাদার হয়ে থাকে ইফতারি শেয়ার করতে পারি। অথবা, একটু আরামে বসে যেন নিজের খাবারটা খেতে পারে সেই ব্যবস্থা করতে পারি। কিছু বাড়তি টাকা বখশিশও দিতে পারি। কারণ- কারো ফাইল আটকিয়ে কোনো উপরি আয়ের ব্যবস্থাতো তাদের নেই। একটা সংসার চালানোর জন্য যা আয় তারা করে- তা সম্পূর্ন নিজের ঘামে আর নিজের শ্রম থেকেই করে। অনেক সময় আবার কোনো অর্থ ছাড়াই নিজের আচরণটুকু পরিবর্তন করে সাহায্য করা যায়। সাফাইকর্মীকে সাহায্য করতে চান- নিজের চারপাশটা পরিষ্কার রাখলেই তাদের সাহায্য করা হয়ে যায়। ডাক্তারকে সাহায্য করতে চান- স্বাস্থ্যবিধি মেনে চললেই- তাদের সাহায্য করা হয়ে যায়। প্রচন্ড রোদ্রতাপে ট্রাফিকে দায়িত্বরত পুলিশকে সাহায্য করতে চান- ট্রাফিক আইনগুলো মেনে চললেই হয়ে যায়। রিকসা ড্রাইভারকে সাহায্য করতে চান- একটু উঁচু জায়গায় রিকসা থেকে নেমে গেলেই তাদের সাহায্য হয়ে যায়। এইসব ক্ষুদ্র ক্ষুদ্র আচরণের বিশাল প্রভাব আছে। এইসব আচরণগুলো তাই, কোনো সময় আণ্ডারস্টিমেট করতে নাই।
আমেরিকার এক ক্লাস শিক্ষক পিতামাতা, অভিভাবকের সাথে এই ঘটনাটি শেয়ার করেছেন। "ভয়ঙকর ব্যাপার ঘটে যাচ্ছে। হয়তোবা আমরা কেউ বুঝতেই পারছিনা"। গতকাল ইচ্ছে করেই আমি আমার ক্লাসটি দশ মিনিট আগে শেষ করে দিলাম। তারপর ছাত্রদের বললাম- এই দশ মিনিট একান্তই তোমাদের। আমি চেয়েছিলাম ওরা যেন একজন আরেকজনের সাথে গল্প করে সময় কাটায়। মুহুর্তের মাঝে লক্ষ করলাম- ওরা ব্যাগ থেকে কেউ আইপ্যাড, কেউ ল্যাপটপ বের করে পছন্দের ভিডিও গেমগুলো নিয়ে যার যার মতো ব্যস্ত হয়ে পড়েছে। আমি বললাম- না না কোনো ল্যাপটপ না। কোনো ডিভাইস না। আমি চাই তোমরা একজন আরেকজনের সাথে মুখোমুখি বসে গল্প করো। বেশ কিছুক্ষণ প্রচেষ্টার পর- কিছু ঘটনা ঘটলো খুবই সুন্দর। আর কিছু ঘটলো খুবই এ্যালার্মিং এবং ভয়ঙ্কর। দুয়েকটা টেবিলে মাত্র হাতেগোনা কয়েকজন মুখোমুখি বসে বেশ স্বাচ্ছন্দ্যে, প্রানবন্ত গল্প করলো। তাদের চোখে মুখে মুগ্ধতা ছড়ালো। তাদের গল্প, কথোপকথন মন দিয়ে শুনলাম। অভিভূত হলাম। কিন্তু বেশিরভাগের মাঝে খুব অস্বস্থি। তারা বুঝতে পারছেনা- ডিভাইস ছাড়া অন্য কোনো কিছু তাদের জন্য আনন্দের অনুষঙ্গ হতে পারে। কথোপকথন, গল্পে কিভাবে সম্পৃক্ত হতে হয় সেটাই যেন তারা ভুলে গেছে। তারা ভুলে গেছে কিভাবে আই কন্টাক্ট করতে হয়। তারা মাথা নীচু করে বসে রইলো। ডিভাইস ছাড়া সময় কাটানো এক দূর্বিষহ যন্ত্রনা হয়ে যেন তাদের মাঝে আবির্ভূত হলো। আমার হাতে ছিলো বেশ কিছু সদ্য প্রকাশিত গল্পের বই। এদিকে কারো খেয়ালই হলোনা। অথচ, আমার মনে পড়ে যে কোনো নতুন বইয়ের পাতার গন্ধ কিভাবে আমাদের মাঝে শিহরণ তৈরি করতো। কারো কাছে নতুন বই দেখলে- সেটা একটু ছুঁয়ে না দেখলে কেমন যেন একটা অতৃপ্তি রয়ে যেতো। প্রিয় বাবা-মা , অভিভাবক- এই ঘটনাটি আপনাদের সাথে শেয়ার করছি - জেগে ওঠার আহ্বান হিসাবে। শিশুরা আজ ভুলে গেছে একজন আরেকজনের সাথে কিভাবে কথাপক্থন করতে হয়, মানুষের সাথে মানুষে প্রাণবন্ত আড্ডায় কিভাবে মেতে ওঠতে হয়। ডিভাইসের ভাইস তাদের এমনভাবে ডিভাইড করেছে- যান্ত্রিক খেলাগুলোই তাদের সময় কাটানোর, আনন্দের একমাত্র অনুষঙ্গ হয়ে ওঠেছে। ডিভাইসই তাদের আপনজন। ডিভাইসই তাদের বিনোদনের একমাত্র মাধ্যম। ডিসকভারির এক জরিপে ভয়ংকর তথ্য ওঠে এসেছে। কিছুদিন আগে পুরো ক্লাসকে আউটিং এ নিয়ে যাওয়া হয়। অবাক করা ব্যাপার - বেশিরভাগ ছাত্ররাই অল্প দূরের জিনিস ভালো করে দেখতে পায়না। প্রতি মুহুর্তে হাতে রাখা ডিভাইস আর কোলে রাখা ল্যাপটপ ব্লার্ড ভিশন তৈরি করে স্রষ্টা প্রদত্ত চোখের জ্যোতি এই শিশুদের কাছ থেকে কেড়ে নিয়েছে। এর জন্য যতনা ওরা , তার চেয়ে বেশি আমরাই দায়ী। সময় না দিয়ে, তাদেরকে ডিভাইস দিয়েছি। কোলে নিয়ে কান্না থামানোর পরিবর্তে গেম দিয়ে এক পাশে ফেলে রেখেছি। ফলে মানসিকভাবে, শারীরিক ভাবে শুধুই না একটা শিশুর আত্মিক ভাবে বিকাশ হওয়ার পথকে রুদ্ধ করে দিয়েছি। ডিভাইস নিয়ে তারা নিজেদের এমন জগত তৈরি করে নিয়েছে যে জগতের মাঝে থেকে তারা বড় বেশি একা হয়ে গেছে। ফলে, তাদের মাঝে আইসোলেশান এবং ডিপ্রেশন দুটোই বাড়ছে। সংসার চালানোর জন্য আপনার জীবিকা প্রয়োজন। ঠিক তেমনি মানবিক মানুষ হয়ে গড়ে ওঠার জন্য সন্তানের সবচেয়ে বেশী তার মা-বাবাকে প্রয়োজন। প্রিয় বাবা মা তাদেরকে সময় দিন , সাহচর্য দিন। তাদেরকে একটা সুসম্পর্ক দিন।
বড় একটা এয়ার বেলুনে বেশ কিছু মানুষকে নিয়ে উড়তে গিয়ে এক লোক দিক ভুল করে হারিয়ে গেছেন। বুঝতে পারছেন না এখন কি করবেন। নীচে দেখেন এক স্যুট টাই পরা ভদ্রলোক। ভদ্রলোক কে দেখে জিগ্যেস করছেন- আচ্ছা আপনি কি আমাকে একটু সাহায্য করতে পারেন। আমার একজনের সাথে দেখা করে- তাকে সাহায্য করার কথা ছিলো। এই মানুষগুলোকে একটা সুন্দর দ্বীপে পৌঁছানোর কথা বলেছিলাম। কিন্তু আমি ঠিক বুঝতে পারছিনা- আমি এখন কোথায়? স্যুট টাই পরা ভদ্রলোক বললেন- আপনি এখন একটা হট এয়ার বেলুনে আছেন। মাটি থেকে ৩০ ফুট উপরে। ৪০ থেকে ৪১ ডিগ্রী উত্তর অক্ষাংশ আর ৫৯ থেকে ৬০ ডিগ্রী পশ্চিম দ্রাঘিমাংশে এই মুহুর্তে আপনি অবস্থান করছেন। তাই নাকি। আচ্ছা আপনি কি বিসিএস ক্যাডার? জ্বি। কিন্তু সেটা আপনি বুঝতে পারলেন কিভাবে? কেন বুঝতে পারবোনা। এতো নিঁখুত করে সব তথ্য দিয়ে দিলেন। কিন্তু আমি বুঝতে পারছিনা আপনার এই তথ্য আমি আসলে কিভাবে কাজে লাগাবো। আপনার কোনো তথ্যইতো আমাকে আমার গন্তব্যে পৌঁছাতে সাহায্য করছে না। আপনি নিশ্চয়ই কোনো বড় রাজনীতিবিদ কিংবা মন্ত্রী হবেন । জ্বি। কিন্তু আপনি সেটা কিভাবে বুঝলেন? কেন বুঝতে পারবোনা। আপনি নিজেই জানেন না আপনি কোথায় আছেন কিংবা কোথায় যাচ্ছেন। অথচ, এতোগুলো মানুষকে সুন্দর একটা দ্বীপে পোঁছানোর প্রতিশ্রতি দিয়ে বসে আছেন। একজনকে সাহায্য করবেন বলে কথা দিয়েছেন। কিন্তু এটাও জানেন না সেই কথাটা কিভাবে রক্ষা করবেন। সব তথ্য পাওয়ার পরও বুঝতে পারছেন না সেই তথ্যটুকু কিভাবে কাজে লাগিয়ে নিজে এবং এই মানুষগুলোকে গন্তব্যে পৌঁছাবেন। শুধু হাওয়ার উপর ভর করে উপরে ওঠে গেছেন। আর অধঃস্তনরা সব সমস্যার সমাধান করে দিবে মনে করে দিব্যি হাওয়ায় ভেসে বেড়াচ্ছেন।
বাদশাহী আংটি বাদশাহর মূল্যবান আংটি হারোনা গেছে। বাদশাহ সবাইকে ডেকে বললেন- যে তাঁর হারানো আংটি খুঁজে দিতে পারবে তাকে উপযুক্ত পুরষ্কার দেয়া হবে। সবাই মিলে অনেক খোঁজাখুঁজির পর একজন বাদশাহর হারানো আংটি খুঁজে পেলো এবং বাদশাহ তাকে উপযুক্ত পুরষ্কার প্রদাণ করলেন। বাদশাহর কাছ থেকে পুরষ্কার পেয়ে লোকটি খুবই খুশি । এরপর, বাদশাহ বাকি সবাইকেও ডেকে ডেকে পুরষ্কার দিলেন। যে লোকটি কিছুক্ষণ আগে পুরষ্কার পেয়ে খুবই খুশি হয়েছিলো সে এখন অন্য সবার পুরষ্কার পাওয়া দেখে খুবই অখুশি হলো। তার চেহারা মুহুর্তেই মলিন হয়ে গেলো। বাদশাহ ব্যাপারটি খেয়াল করে বললেন- তোমার পুরষ্কার তো তুমিই পেয়েছো। তারপরও তোমার অখুশী হওয়ার কারণ কি? কারণ- আমি অন্য সবাইকেও পুরষ্কার দিয়েছি। সেটা তোমার মনঃপুত হয়নি। আংটিতো শুধু একটা। তাই সবাইতো আংটি খুঁজে পাবেনা। একজনই পাবে। কিন্তু বাকি যারা পরিশ্রম করলো তাদের শ্রমের মূল্য কি বৃথা যাবে। তোমরা শুধু চাও সব কিছু নিজের হোক। কিন্তু অন্যের যেন না হোক। নিজের মেয়েকে ভালো জায়গায় পাত্রস্ত করতে পারলে খুশি হও। কিন্তু অন্যের বেলায় হওনা। নিজের ছেলে ভালো চাকুরি করলে আনন্দিত হও। কিন্তু প্রতিবেশীর ছেলে হলে হওনা। একবার এক মা তার স্কুল ফেরত ছেলেকে বললেন- বাবা অঙকে কত পেয়েছো? ৯৮ পেয়েছি মা। মা খুবই খুশি। এরপর মা জিগ্যেস করলেন- জিহাদ, মানিক, পলাশ, রহিম, হুমায়ুন এরা কত পেয়েছে। ওরা সবাই ৯৯ পেয়েছে। সাথে সাথে মায়ের মুখ মলিন। মায়ের কাছে এখন নিজ ছেলে ৯৮ পেয়েছে এটা আনন্দের না। বরং মায়ের দুঃখ হলো - অন্যের ছেলেরা যে ৯৯ পেলো। এবার বাদশাহ আরো অনেকগুলো আংটি গালিচার উপর ফেলে দিয়ে বললেন- দেখো এরকম আংটি আমার অসংখ্য আছে। আসলে, আমার আংটির অভাব নেই। কিন্তু তোমাদের মাঝে মানবিক উদারতার বড় অভাব আছে।
না এটা রমজান মাসে ইফতারীর কোনো ভুরি ভোজনের ছবি নয়। তবে, এই ছবিটির একটা গভীর তাৎপর্য রয়েছে। রয়েছে আমাদের জন্য এক বিশেষ শিক্ষা। প্রতিবারের মতো এবারও গৃহকর্তা বেশ সুস্বাদু খাবারের আয়োজন করে তার বিশ্বস্ত গৃহকর্মীকে বললেন- যাও আমার প্রিয় বন্ধু, স্বজন, প্রতিবেশি, আপনজনদের নিমন্ত্রণ করে এসো। ঘর থেকে কিছুদূর যাওয়ার পর গৃহকর্মী চীৎকার করে বললো- ও স্বজন, ও প্রিয়জন - ও আমাদের বন্ধু- প্রতিবেশী আপনজনেরা তাড়াতাড়ি একবার আমাদের গৃহে আসো। আমাদের ঘর মনে হয় এতোক্ষণে আগুনে পুড়ে সব ছারখার হয়ে গেলো। গৃহকর্মীর আহ্বানে অনেকেই দৌড়ে আসলো। অনেকেই কিছু না শুনার ভান করে এড়িয়ে গেলো। অনেকেই দূর থেকে চেয়ে রইলো। অনেকেই বুঝতে চাইলো - আসলেই আগুন ধরেছে কিনা। ধরলে ধোঁয়া দেখা যাওয়ার কথা। অনেকে আবার অন্যের ঘর আগুনে পোড়ার খবর শুনে মনে মনে খুশিও হলো। মরণপণ দৌড়ে যারা গৃহে এলো- তারা দেখে। না কোথাও আগুনের চিহ্ন মাত্র নেই। ঘরের ভিতর প্রবেশ করে দেখলো- বাহারি খাবারে সাজানো টেবিল। সুন্দর করে চেয়ার পাতা। গৃহকর্মী বললো-আপনারা দৌড়ে এসে ক্ষুধার্ত হয়েছেন। এসব খাবার আপনাদের জন্য। আপনার পরিপূর্ণ তৃপ্তি নিয়ে খান। খাবার শেষ করে সবাই যখন চলে গেলো- তখন গৃহকর্তা বললেন- তুমি এ কাদের নিমন্ত্রণ করে নিয়ে এলে। এদের কাউকে তো আমি চিনলাম না। কোথায় আমার আপনজন, কোথায় আমার স্বজন, কোথায় আমার প্রতিবেশী। যারা সবসময় বলে - আমার যে কোনো বিপদে আমাকে সাহায্য করতে প্রস্তুত- আমার সেই প্রিয় মানুষদের একজনকেওতো দেখলাম না। গৃহকর্মী বললো- বেয়াদবি মাপ করবেন মালিক । যারা আপনার শুধু ভোজের নিমন্ত্রণে আসে কিন্তু বিপদ শুনে এগিয়ে আসেনা তারা আপনার বন্ধু হয় কেমন করে। এরাই আপনার আসল বন্ধু। এরা খাবার খেতেও আসেনি। কোনো স্বার্থ হাসিলের জন্যও আসেনি। বরং জীবনবাজি রেখে এসেছে শুধুমাত্র আপনার ঘরের আগুন নিভানোর জন্য। সব জনপদে এমন কিছু নিঃস্বার্থ মানুষ আছে। যারা নামহীন হয়ে পর্দার আড়ালে রয়ে যায়। এরা কাউকে সাহায্যের কথা শুধু মুখে বলেনা। বরং হৃদয়ে ধারণ করে। কারো বিপদে জীবন বাজি রেখে ঝাপিয়ে পড়ে। এদের হয়তো বড় পদবী নাই, বড় ডিগ্রী নাই। কিন্তু এদের চেয়ে বড় হৃদয়বান বন্ধু ,মহৎ প্রাণ মানুষও আর নাই। 
স্যার, আপনার আত্মীয় মন্ত্রী, এমপি, চেয়ারম্যান কেউ আছে ? না। র‍্যাব , পুলিশ অফিসার কেউ আছে ? না। কেউ না থাকলে হালারপু দুই পা দুই দিকে চেগাইয়া আমার বাসের সীট দখল করে এভাবে বেয়াক্কলের মতো বসে আছিস কেন? ওঠ। মোরালঃ কার কতটুকু ক্ষমতা আছে সেটা আগে জেনে নিন। তারপর সে অনুযায়ী ব্যবস্থা নিন। ছাগল বাঘকে বলছে- ঐ হালার পু কই যাস? বাঘ অবাক। দেখে ১০০ ফুট উঁচু পাচিলের উপর ছাগল দাঁড়িয়ে আছে। এরপর বাঘ বলছে- কথা কি তুমি বলছো। নাকি ১০০ ফুট উঁচু এই পাচিলটা বলছে। মোরালঃ বাঘকে হালা বলার আগে নিজের উচ্চতাটা আগে মেপে নিন। পুলিশের গায়ে ইউনিফর্ম দেখলাম, ডাক্তারের গায়ে এ্যাপ্রন দেখলাম। আর এই ফাঁকে দেশের গায়ে জড়ানো অসহায়ত্ব দেখলাম। এখানে, উর্ধ্বতন কেউ থাকলে আপনার ক্ষমতা অসীম। আর না থাকলে আপনি স্রেফ এতিম।
"সেই কালো টেলিফোন সেট " হৃদয় দ্রবীভূত করে দেয়া এই গল্পটি দীর্ঘদিন অবহেলায় পড়ে থাকা কোনো খেয়া নৌকার নষ্ট হয়ে যাওয়া পুরোনা কাঠের মতো পুরোনো । আমি তখন নিতান্তই ছোট। বয়স ছয় কিংবা সাত। এলাকা জুড়ে শুধুমাত্র একটা টেলিফোন সেট । আমার হাতের নাগালের বাইরে এই কালো টেলিফোন সেটে বাবা-মা কথা বলেন। অবাক বিস্ময়ে খেয়াল করি- আলাদীনের আশ্চর্য্য প্রদীপের জ্বিনের মতো এক অদেখা মানবী এই টেলিফোন সেটের ভিতরে লুকিয়ে আছেন। টেলিফোন সেট ওঠিয়ে মা কারো নাম্বার, কারো ঠিকানা এসব জানতে চাইলে এই অদেখা মানবী সব বলে দেয়। একদিন ঘরে বাবা মা নেই। হাতুড়ি দিয়ে টুকাটুকি করতে গিয়ে আমার আঙ্গুলে ভীষণ চোট লাগে। কিন্তু , কেঁদে লাভ কি। আমার কান্না দেখার মতো তো ঘরে কেউ নেই। হঠাৎ আমার ফোনের ভিতর লুকিয়ে থাকা এই অদেখা মানবীর কথা মনে হয়। চেয়ার টেনে ফোনের রিসিভারটি হাতে নেই। কয়েকটা নাম্বার এদিক ওদিক ডায়াল করতেই ওপাশ থেকে বলে - কোনো সাহায্য চাই? জ্বি। আমার আঙ্গুলে খুব চোট পেয়েছি। ভীষণ ব্যথা করছে। রক্ত বের হচ্ছে। না। বাড়িতে কেউ নেই। না, আমি একা। বাবা-মা দুজনেই খালার বাসায় বেড়াতে গেছেন। এক কাজ করো। তুমি ফ্রিজ খুলে কোনো বরফ পাও কিনা দেখো। সেটা যেখানে আঙ্গুল ব্যথা করছে। সেখানে লাগিয়ে রাখো। ভালো লাগবো। এতো দরদ দিয়ে উনি কথা গুলো বললেন- এবার আমি ফুঁফাতে থাকি। এরপর যখনই কোনো সমস্যায় পড়ি- ফোনে ডায়াল করলেই উনি হাজির হয়ে জানতে চান- কোনো সাহায্য চাই? আমার কত কিছু জানার আছে। পিরামিড কোথায়? ইজিপ্ট বানান কেমন করে করতে হয়? রাতে পাখিরা নীড়ে ঘুমায়। প্রজাপতিদের নীড় কোথায়? একদিন ঘুম থেকে জেগে দেখি- পালকের ভিতরে আমার প্রিয় পোষা পাখিটির নিথর দেহ। দুঃখে বুকটা খাখা করে। পাখিটার মৃত্যুতে আমার গভীর ব্যথার কথা উনাকে বলি। উনি কত কথা বলেন। কিন্তু কিছুতেই আমার দুঃখ লাঘব হয়না। রোদন করে আমি বলতে থাকি- এতো সুন্দর করে পাখিটা গান গাইতো। কেন ও মরে গেলো। একথা শুনার পর উনি এমন একটা কথা আমাকে বলেন- যা আমার ছোট মনটাকে একেবারে শান্ত করে দেয়। উনি বলেন- দেখো পাখিটা কি শুধু তোমাকেই গান শুনাবে। সে এখন অন্য জগতে চলে গেছে। সেখানেও যে ওকে তোমার মতো অন্য কাউকে গান শুনাতে হবে। এরপর কেটে গেছে অনেক বছর। একদিন স্কুল থেকে ঘরে ফিরে দেখি- আমাদের বাসার চারপাশে মানুষের ভীড়। বাবা নেই। বাবা ঘরে ফিরার আগেই এক পলকের মাঝে একটা ট্রাক বাবার শরীরটাকে একেবারে চূর্ণ করে দিয়ে গেছে। আমার হৃদয়টা বিদীর্ণ হয়। মা গভীর দুঃখে পাথর হন। দিনে দিনে বুঝতে পারি-জীবনে সুখের স্পন্দন আর দুঃখের ক্রন্দন, সাজানো সংসার আর গ্লানিময় সংহার, এই জীবন আর পরজীবনের দূরত্ব শুধু এক পলক। কে যে কখন পাখি হয়ে যায়- আমরা কেউ জানিনা। বহমান সময় থেমে থাকেনা। আমরাও দিন দিন শুধু গরীর হতে থাকে। খরচ বাঁচাতে শহর ছাড়তে হলো । ছাড়তে হলো সেই কালো ফোন সেট। মায়ের সুখী চেহারায় পড়েছে- জীবন সংগ্রামের চাপ। মাকে ঘরে এবার একা রেখে আমাকেও উচ্চ শিক্ষার জন্য রাজধানী আসতে হলো। মাঝে মাঝে স্মৃতির ভিতর থেকে সেই কালো টেলিফোন সেটটির কথা মনে পড়ে। মনে পড়ে সেই অদেখা মানবীর কথা। এখন বুঝতে পারি- শহর জুড়ে হাতে গোনা অল্প কিছু সংখ্যক ফোনের যাবতীয় সংযোগে ঘটাতে তিনিই ছিলেন শহরে জুড়ে একমাত্র অপারেটের । বিশবিদ্যালয়ের এক ট্যুরে শৈশবের সেই স্মৃতির শহরে আসলে আমার দারুন এক কৌতুহল জাগে। একটা টেলিফোন সেট থেকে সেই নাম্বারে ডায়াল করি। আর, আমাকে অবাক করে দিয়ে সেই চির চেনা কন্ঠটি বলে ওঠে - কোনো সাহায্য চাই? আমি বলি- ইজিপ্ট কেমন করে বানান করতে হয়। আঙ্গুলে খুব চোট পেয়েছে। কি করি? উনি হেসে বলেন- তোমার চোট পাওয়া আঙ্গুলটি নিশ্চয়ই এতোদিন ভালো হয়ে গেছে। আমার কি যে ভালো লাগে উনার কন্ঠ শুনে। ঝরণার জলের মতো বুকের ভিতর থেকে থিরথির করে নানা কথা বের হতে থাকে। আমি উনাকে বলেই ফেলি - আমার শৈশবের স্মৃতির বিরাট জায়গা জুড়ে আপনি আছেন। একটা শিশুর জীবনকে এতো বৈচিত্র্য, এতো আনন্দময় করে তোলার জন্য আমি আপনার কাছে চির ঋণী। আমিও তোমার কাছে ঋণী।। জানো আমার কোনো সন্তান নেই। সন্তানের অপূর্ণতা তুমি অনেক দূর করে দিয়েছিলে । আমিও সব সময় কাজে এসে অপেক্ষা করতাম- কখন তোমার ফোন আসবে। কখন তোমার সাথে আমার কথা হবে। কতদিন তোমার ফোন পাওয়ার আশায় কাজে এসেছি। তারপর অপেক্ষার প্রহর শেষে শূণ্য হৃদয়ে ঘরে ফিরে গেছি। এই শহরে আসলে একবার আমাকে ফোন করো। এরপর গাড়ীর চাকার মতো জীবনের চাকা ঘুরপাক খেতে খেতে মহাকালের পথে অনেক মাইল পার হয়ে গেছে। দালান কোটার ভিতর থাকলেও প্রতিট মানুষের জীবন আসলে ফুটো বেড়ার মতো। এখানে এক ফাঁক দিয়ে আশা ঢুকে , অন্য ফাঁক দিয়ে বের হয়ে যায়। ফলে সবাই সবকিছু একসাথে পায়না । যেদিন আমার চাকুরি হলো- সেদিনই মা হাসপাতালে ভর্তি হলেন। অফিসের কাজ শেষ করে হাসপাতাল। হাসপাতালে মায়ের পাশে রাত কাটিয়ে অফিস। এই হাসপাতাল আর অফিস করতে করতেই - একদিন মা ও চলে গেলেন। কি যে এক গভীর ক্ষত তৈরি হলো। মানুষ বলে সময় নাকি সব ক্ষত নিরাময় করে দেয়। ভুল কথা। কিছু কিছু ক্ষত জীবনেও নিরাময় হয়না। ভাগ্য যে মানুষকে কোথায় টেনে নিয়ে যায়। বদলি হয়ে আসলাম আমার সেই শৈশবের স্মৃতির শহরে। অফিস ফোন থেকেই সেই নাম্বারে ডায়াল করি। এবার এক অপরিচিত কন্ঠ । আমি উনার কথা জানতে চাই। নতুন মহিলা বলেন- আপনার নামটা কি একটু দয়া করে বলবেন? আরিফ। আরিফ মাহমুদ। নাম বলার পর মহিলা বলেন- জ্বি আপনাকে চিনতে পেরেছি। আপনার কথা উনি কত বলেছেন। আমি কি উনার সাথে একটু কথা বলতে পারি? আমার কানে একটা দীর্ঘশ্বাস আসে। স্রোতের প্রচণ্ড ধাক্কায় যেমন নদীর পাড় ভাঙ্গে। ফোনের ভিতর থেকে আসা প্রতিটি দীর্ঘশ্বাসে আমার হৃদয়টা ভাঙ্গছে। গভীর দীর্ঘশ্বাসে মহিলা বলেন- সেটাতো এখন আর সম্ভব না ভাই। গত তিন সপ্তাহ ধরে উনি খুবই অসুস্থ ছিলেন। অসুস্থ থাকা অবস্থায় বারবার আপনার কথা বলেছেন। আর আপনার জন্য খামের ভিতর একটা নোট লিখে দিয়ে গেছেন। বলেছেন- যদি আপনার কখনো ফোন আসে- তবে এই নোটটি যেন আপনাকে পড়ে শুনাই। নোট শুনলেই নাকি আপনি সব বুঝতে পারবেন। "আবার যখন তুমি ফোন করবে- জানিনা, তোমার ফোন গ্রহণ করতে পারবো কিনা। যদি না পারি, তবে, আমার জন্য মন খারাপ করোনা । শুধু মনে রেখো- অন্য এক ভূবনে আমারও গান শুনাবার সময় হয়ে গেছে" । প্রবল অশ্রুপাতে ভেসে যাচ্ছে আমার দুচোখ। এই ক্ষুদ্র জীবনে আমরা সবাই এক ক্ষণিকের পাখি। চোখ দিয়ে কাঁদছি- আর হৃদয় দিয়ে ভাবছি- কারো জীবনের একটু ভালোবাসা, একটু সহানুভূতি, একটু দরদমাখা কথা মানুষের জীবনকে কী গভীর ভাবে স্পর্শ করে। সব মানুষই দেহ নিয়ে আসে আর একদিন পাখি হয়ে ওড়ে যায়। শুধু যাওয়ার আগে কোনো কোনো পাখি তার মায়ার পালকটি রেখে যায়। 
ঋষি চিন্তা করেন কোলাহলে আর না। দুরে- একান্ত নির্জনে গিয়ে তিনি ধ্যান করবেন। ছোট নৌকাটি নিয়ে তিনি একেবারে হ্রদের মাঝখানে গিয়ে তপস্যায় নিমগ্ন হন। ধ্যানমগ্ন ঋষি। বন্ধ তার চোখ। কিছুক্ষণ পর ঋষির নৌকায় কে যেন আঘাত করে। তিনি তার ধ্যানমগ্ন চোখ বন্ধ রাখার চেষ্টা করেন। নৌকায় আবারো আঘাত । একবার , দুবার , কয়েকবার। চোখ বন্ধ অবস্থায় ঋষি বুঝতে পারছেন- অন্য একটা নৌকা পাশ থেকে তার নৌকাকে ক্রমাগত আঘাত করেই যাচ্ছে। চোখ বন্ধ থাকা অবস্থায় তার প্রচণ্ড রাগ হয়। কিন্তু নৌকায় আঘাত করা থেমে থাকেনা। প্রচন্ড ক্রোধে ঋষি চোখ খুলে দেখেন-ভাসমান একটা নৌকা তার নৌকাকে আঘাত করছে। কিন্তু সে নৌকায় কেউ নেই। একেবারে খালি একটা নৌকা। ঠিক সেই সময় ঋষি বুঝতে পারেন, রাগটা হলো আসলে একবারে ভিতরের একটা জিনিস। বাহির থেকে আসেনা। বরং স্বেচ্ছায় কিংবা অনিচ্ছায় বাইরের কোনো জিনিসই সেটাকে উসকে দেয়। তাই, রাগ করা মানে অন্যের দোষে নিজেকে নিজে শাস্তি দেয়া। এরপর থেকে যখনই কেউ ঋষির ক্রোধ উসকে দিয়ে চেয়েছে-সাথে সাথেই ঋষি স্মরণ করেছেন- সেটা পারবেনা ভাই। কারণ- রাগটা আমার ভিতর একা । আর তুমিতো জলে ভাসা এক শূণ্য নৌকা।
১) যদি কারো আনন্দের উৎস হতে না পারো, তবে কারো দুঃখের কারণ হয়োনা। যদি কারো পাতে ভাত দিতে না পারো, তবে কারো থালাটি ফুটো করে দিয়োনা। যদি কারো জীবন বাঁচাতে না পারো, তবে কারো মৃত্যুর জন্য দায়ী হয়োনা। ২) মানুষ জীবন দিয়েছে স্বাধীনতার জন্য, মানুষ জীবন দিয়েছে ভাষার জন্য। কিন্তু আজ পাঁচটি তাজা প্রাণ ঝরে গেলো শুধু দুমুঠো ভাতের জন্য। ৩) মানুষের প্রাণ যখন কেবলি সংখ্যা হয়ে যায়, এর চেয়ে বড় শঙ্কা যে আর নাই। ৪) গতকাল আবারো আমেরিকার শহরে ঊনিশ বছর বয়সী যুবকের গুলিতে আট জন মানুষ প্রাণ হারালো। গত এক বছরে আমেরিকাতে বন্দুকের গুলিতে যত না পাখি মারা গেছে, তার চেয়ে বেশি মানুষ মারা গেছে। ৫) টিকায় মানুষ বাঁচাবে। কিন্তু দেশে এবং বিদেশে বন্দুকের গুলি থেকে এইসব অসহায় মানুষগুলোকে কে বাঁচাবে??? 
এই ভাই আপন ভাইকে কবরে দাফন করে হাসপাতালে গিয়ে দেখে মা আর নেই। ভাইটি নির্বাক, মৌন হয়ে হাসপাতালের বেড ধরে বসে আছে। নবজাত সন্তানের মুখ দেখার আগেই চির দিনের জন্য চোখ বন্ধ করেছেন আরেক বোন। পৃথিবীর সবচেয়ে সুন্দর জিনিস সন্তানের মুখ তার আর দেখা হলোনা। সন্তানও বুঝলোনা সে কাকে হারালো। সংবাদ পাঠিকা যিনি মানুষকে খবর পৌঁছান, খবর শেষ হওয়ার আগেই তার কাছে খবর এসেছে- তাদের তরতাজা সহকর্মী আর নেই। তিনি খবর পাঠ করবেন, নাকি নিজের অশ্রুকে বন্ধ করে রাখবেন। হাসপাতালের একই ফ্লোরে বাবা- মা দুজনকে একসাথে হারিয়ে এক ভাই পাগল হয়ে গেছেন। সচিব মাকে ক্যান্সারে আর বিশ্ববিদ্যালয়ের শিক্ষক বাবাকে করোনায় হারিয়ে দুই ফুটফুটে শিশু এক মাসের ব্যবধানেই এতিম হয়ে গেলো। বুঝতে পারছেনা তাদের জীবনে কি শূন্যতা তৈরি হলো। মৃত্যু মিছিল বাড়ছে। মানুষ পিঁপড়ার মতো মারা যাচ্ছে। নায়িকা থেকে সচিব, মন্ত্রী থেকে মজুর, বৃদ্ধ থেকে যুবা কেউ বাদ যাচ্ছেনা। এসব আকস্মিক মৃত্যু মিছিল দেখে আল্লাহর ওলি হতে না পারি, তবে অন্ততঃ একটু হলেও যেন নিজের লোভ, লালসা, ঘৃণা, অহমিকা থেকে দূরে থাকতে পারি। মৃত্যুর পয়গাম হয়ে এসে করোনা সবাইকে নিয়ে যাচ্ছে। কিন্তু, আমাদের লোভ,লালসা, ঘৃণা, হিংসাকে নিয়ে যাওয়ার জন্য কেউ কি আছে?
বিশ্ব ব্যাপী ত্রাস তৈরি করে দেয়া করোনার সূচনা হয়েছিলো গত বছর চায়না থেকে। একি বছর মার্চ মাসের বিশ তারিখ চায়না ওর্মহোল নামের এই লাইব্রেরী তৈরির কাজ শুরু করে আর গত কালই এই অনিন্দ্য সুন্দর লাইব্রেরিটি আনুষ্ঠানিক ভাবে উদ্বোধন করে। অবাক হয়ে যেতে হয়- একটা দেশ কত আগে থেকে তার এইসব পরিকল্পনা তৈরি করে এবং তা সফলভাবে বাস্তবায়ন করে। ম্যাগনিফিসেন্ট এই পাঠাগারটি বিশ্বের সমস্ত দূর্লভ গ্রন্থগুলো দিয়ে সাজানো হয়েছে। পাঠকের জন্য দিবা রাত্রি উন্মুক্ত। করোনার কারণে আপাতত একসাথে পাঁচশত জন পাঠক একি সময় লাইব্রেরিতে অবস্থান করতে পারবে। তা সত্ত্বেও আগামী এক মাস পর্যন্ত লাইব্রেরীর সমস্ত সীট বরাদ্দ হয়ে গেছে। হিনানের মেয়র বলেন-করোনার বিভীষিকা আমরা মুছে ফেলতে চাই। আমার চাই আমাদের শহরের সাথে যেন মৃত্য, লাশ, ভাইরাস এসব জড়িয়ে না থাকে। ভাইরাস না বরং বই, হাসপাতালের শয্যা না বরং লাইব্রেরীই যেন হয় এই শহরের মানুষের আইডেন্টিটি। এই এক বছরে আমরা কি করলাম। আমাদের কি আইডেন্টিটি তৈরি করলাম।
সুদীর্ঘ বিশ বছরেরও বেশি সময়ের পর আমেরিকা আফগানিস্থান থেকে তার সমস্ত সেনা প্রত্যাহার করার ঘোষণা হয়তো আজকে মধ্যাহ্নের আগেই দিয়ে দিবে। আর, ঠিক এই সময়ে নিউ অরলিন্স শহরের এক কনফারেন্সে ম্যারিয়ট হোটেলের লবিতে বসে আমার আলফ্রেড উইলিয়ামস নামক এক মার্কিন সেনা কর্মকর্তার কথা বেশ মনে পড়ছে। আলফ্রেড বলেন-আমি তখন আফগানিস্তানে। একদিন প্রচণ্ড ঝড়ের রাত । আমরা কয়েক বন্ধু মিলে বাজি ধরলাম- এমন তীব্র ঝড়ে ভোরের "প্রেয়ার কল" ( ফজরের আযান) দেয়ার জন্য কেউ আসবেনা। কিন্তু, আমাদের ধারণা ভুল। ঝড়ের তীব্র নিনাদের মাঝেও প্রতিদিনের মতো ভোরের সেই আহ্বান ভেসে এলো। শরীরে শিহরণ বয়ে গেলো। পরদিনের সমস্ত প্রোগ্রাম যেখানে মূলতবি হয়ে গেছে। সাহস করে কেউ যেখানে ঘরের বাইরে পা রাখছেনা। সেখানে এই লোক কিভাবে এমন বিপদ সংকুল অবস্থায় এতো ভোরে ঘর থেকে বের হয়ে এলো। একজন বললো- তুমিও বের হয়ে আসবে। যদি তোমাকে ওভারটাইম দেয়া হয়। উনি নিশ্চয়ই এজন্য বাড়তি টাকা আয় করবেন। কিছুদিন পর, একেবারে কৌতুহল থেকেই দোভাষীর সাহায্যে উনার সাথে আলাপ করলাম। এ্যাসিসটেন্ট প্রিচার (মুয়াজ্জিন) হেসে বললেন- জ্বি এজন্য ওভারটাইম পাই। তবে, এখানে না। পরলোকে। আমাদের সমস্ত ওভারটাইম হলো - আমাদের প্রতি আমাদের রবের সন্তুষ্টি। আপনারা যদি সিনিয়র অফিসারের নির্দেশে সুদূর আমেরিকা থেকে কাবুল এসে যেতে পারেন। তবে, যে সারা দুনিয়ার সৃষ্টিকর্তা তার নির্দেশ পালনে কেন আমরা এই সামান্য ঘর থেকে মসজিদে যেতে পারবোনা। তার এই একটি কথা যেন আমার অন্তরাত্মা কাঁপিয়ে দিলো। স্রষ্টাকেতো এমন করে কোনোদিন ভাবিনি। কোনোদিন ডাকিনি। অথচ, শীত, গ্রীষ্ম, বর্ষা , যুদ্ধ বিগ্রহ যাই হোক না সব কিছু উপেক্ষা করে দিনের পর দিন, মাসের পর মাস, বছরের পর বছর তারা মানুষকে স্রষ্টার দিকে, কল্যাণের দিকে এভাবে ডেকে যাচ্ছেন। এরপর ইমামের কাছ থেকে আমি অনেক কিছুই শিখেছি। ইউরিনেট করার পর যে পরিচ্ছন্নতার একটা ব্যাপার আছে- সেটা উনি শিখিয়েছেন। এটা আগে কোনোদিন ভাবিনি। তবে, আমার মনে হয় মুসলমানরা মসজিদ থেকে- নামাজ থেকে যে শিক্ষাটা গ্রহণ করতে পারতো। সে শিক্ষা তারা গ্রহণ করেনি। আমি বলি- মিঃ আলফ্রেড কি সেই শিক্ষা। মাটির তৈরি মসজিদও দেখেছি। ভিতরটা খুবই পরিষ্কার। কিন্তু আশেপাশের পরিবেশটা বড়ই নোংরা। শেখ আর ভৃত্যকে দেখেছি এক সারিতে দাঁড়িয়ে নামাজ পড়তে। কি অপূর্ব সাম্যতা। কিন্তু এই শেখকেই আবার দেখেছি- সামান্য ভুলের জন্য ভৃত্যকে নির্মমভাবে প্রহার করতে। প্রতিদিন পাঁচবার একেবারে ঘড়ির কাটায় প্রার্থণা শুরু হতে দেখেছি। কিন্তু আফগানদের একটা অনুষ্ঠানও ঠিক সময়ে শুরু হতে দেখিনি। মসজিদের ইমামকে দেখেছি। শুকনো একটা মানুষ। অথচ, তিনি মসজিদের লীডার। ব্রেণকে বডির উপর গুরুত্ব দেয়া হয়েছে। কিন্তু আর অন্য কোনো ক্ষেত্রে যার যার যোগ্যতাকে সেভাবে গুরুত্ব দিতে দেখিনি। ফলে, এই দেশগুলো নানা ষড়যন্ত্রের শিকার হয়েছে। গনতন্ত্র উদ্ধারের নামে আমাদেরকেও সেখানে গিয়ে ঘাঁটি গড়তে হয়েছে। জানিনা, ভিন দেশে সেনা ঘাঁটি গড়ার এই সব পরিকল্পনা থেকে কবে আমেরিকা সরে আসবে। আলফ্রডের কথাগুলো যত শুনছি, তত অবাক হচ্ছি। আমি আলফ্রেডকে বললাম -মিঃ আলফ্রেড । কিছু মনে না করলে একটা ব্যক্তিগত প্রশ্ন করি। জানি, এরকম প্রশ্ন করা আদৌ ঠিকনা। ইসলাম ধর্ম , মুসলমান এসব নিয়ে মানুষের যে একটা ভয়, ভীতি কিংবা অনেক মুক্ত মনের মানুষের মাঝেও যে একটা এলার্জি আছে। আপনার সাথে আলাপে বুঝতে পারলাম- একজন মার্কিন সেনা অফিসার হয়েও সেটা আপনার মাঝে নেই। ব্যক্তিগত ভাবে -আপনি কি কোনো ধর্ম চর্চা করেন। করলেও সেটা কি? আলফ্রেডের শেষ কথাগুলো এখনো আমার কানে প্রতিধবনিত হয়। আলফ্রেড স্মিত হেসে বলেন- আমার মনে হয়- আমি কর্মে মুসলমান কিন্তু ধর্মে না। আমি একটা গভীর দীর্ঘশ্বাস নিয়ে মনে মনে বললাম-আর আমরা শুধু ধর্মে আর নামে মুসলমান। কিন্তু কর্মে না। 
যে সব কারণে ইফতারি পার্টিগুলোতে না যাওয়ার সর্বোচ্চ চেষ্টা করবোঃ ১) ইফতারী পার্টিগুলো যতনা সামাজিক , তার চেয়ে বেশি রাজনৈতিক এবং সবচেয়ে কম হলো আধ্যাত্মিক। ২) ইফতারী পার্টিতে যেতে এবং আসতে সময়ের অনর্থক অপচয় হয়। বিশেষ করে ট্রাফিক থাকলে ইফতারীর আগে পৌঁছানোর জন্য তাড়াহুড়া করতে হয়। ৩) যারা ইফতারীর আয়োজন করেন তাদের পরিবারকে দিনের অর্ধেকের বেশি সময় রান্নাঘরেই ব্যয় করতে হয়। একটা দুইটা ইফতারীর আইটেম দিয়েতো আমাদের মন ভরেনা। ৪) এই প্রবাসে আমাদের বেশিরভাগের ঘর বাড়িই মসজিদ থেকে দূরে। তাই, ইফতারি পার্টিতে যোগ দিতে গেলে মাগরিবের নামাজ মসজিদে জামায়াতে পড়ার সম্ভাবনা খুবই কম। আমার ঘরটা যেহেতু আল্লাহর অশেষ রহমতে মসজিদের একেবারে কাছেই। তাই, জামায়াতে নামাজ পড়ার সুযোগটা হারাতে চাইনা। ৫) করোনার এই প্যান্ডেমিকের সময় জন সমাগম, ভিড় ইত্যাদি এড়িয়ে চলাই কল্যাণকর মনে করছি। ৬) ইফতার পার্টিতে নানা রকমের আইটেম থাকবেই। এতোসব খাবার খাওয়ার পর শরীর ভারিক্কি হয়ে যাবে। যা ঈশা, তারাবিতে শরীরে ক্লান্তি এনে দিবে। ৭) মানুষকে ইফতারি করানো খুবই পূণ্যের কাজ। সব চেয়ে পূণ্যের কাজ কোনো ইয়াতীম, গরীব, দুঃখির কাছে নীরবে ইফতারী-সেহেরীর টাকা পৌঁছে দেয়া। নবী সাঃ, সাহাবী (রাঃ) রা আনুষ্ঠানিক ভাবে এরকম ইফতারী পার্টি করেছেন কিনা জানা নেই। ৮) ইফতার পার্টিগুলো যতনা ইবাদতের উদ্দ্যেশ্যে হয়, তার চেয়ে বেশি হয় বক্তৃতার উদ্দ্যেশে। আর সংযম মানে শুধু খাবার না। চিন্তা, শ্রবণ, দৃষ্টি , পরিবেশ সব কিছুরই সংযম দরকার। বিশেষ করে, এসব কারণে কোনো ইফতার পার্টিতে যোগ না দেয়ার সর্বোচ্চ চেষ্টা করবো। এর সাথে জরুরি আরেকটা কথাঃ এই লকডাউনে আপনার ঘরে বসে ইবাদত বন্দেগি করাও খুবই সহজ। কিন্তু যাকে প্রচণ্ড গরমে রিকসা চালিয়ে,ঠেলা গাড়ি ঠেলে, লবণের মাঠে কাজ করে জীবিকার ব্যবস্থা করতে হয়- তার জন্য কষ্টের। তাই, এরকম কাউকে যদি পানি পান করতে , কিংবা কিছু খেতে দেখেন- দয়া করে মারমুখি হয়ে রমজানের পবিত্রতা রক্ষার নামে তেড়ে যাবেন না। সারা বছর ঘুষ খেয়ে, দূর্নীতি করে- বেতনের টাকায় বিশাল অট্টালিকা বানালে পবিত্রতা নষ্ট হয়না আর কোনো অসুস্থ মানুষ, শ্রমজীবী মানুষ পানি পান করলেই রমজানের পবিত্রতা নষ্ট হয়ে যায়- ইসলাম এই শিক্ষা দেয় না। মানুষের প্রতি যে যত বেশি দয়াবান, সে তত বেশি ধর্মপ্রাণ। করোনার পেন্ডেমিকে কত লক্ষ লক্ষ মানুষ বিদায় নিয়েছেন, কত মানুষ নানা দূর্ঘটনায় মারা গেছেন, কত মানুষ অসুস্থ হয়ে হাসপাতালে আছেন। আমিও এদের একজন হতে পারতাম। কিন্তু তা না হয়ে আল্লাহ আমাকে এখনো সুস্থ শরীরে বাঁচিয়ে রেখে এই দুনিয়ার আলো, বাতাস , নিঃশ্বাস নেয়ার সুযোগ দিয়েছেন। সেজন্য দয়াময়ের প্রতি প্রশংসা আর কৃতজ্ঞতার শেষ নেই। আল্লাহ আমাদের সবার নিয়তকে পরিশুদ্ধ করে তার অনুগত গোলামদের একজন হওয়ার তাওফিক দিন। সবাইকে পবিত্র রমজানের শুভেচ্ছা।
" ভালোবাসা" কিভাবে ইনস্টল করতে হয়-স্টেপ বাই স্টেপ টেকনিকাল সাপোর্ট হ্যালো, এটা কি টেক সাপোর্ট? জ্বি। টেক সাপোর্ট বলছি। বলুন, কিভাবে আপনাকে সাহায্য করতে পারি? অনেক দিক বিবেচনার পর সিদ্ধান্ত নিয়েছি আমি ভালোবাসা ইনস্টল করতে চাই। কোনো সমস্যা নেই। আমি আপনাকে সাহায্য করতে পারবো। আপনি কি প্রস্তুত ? হ্যাঁ। কিন্তু দেখুন- আমি টেকনিকাল ব্যাপারগুলো খুব একটা ভালো বুঝিনা। প্রথমে কি করতে হবে? প্রথমে আপনার হৃদয়টা খুলুন। আপনি কি আপনার হৃদয়টা একজেক্টলি লোকেট করতে পেরেছেন? জ্বি পেরেছি। কিন্তু সেখানে এই মুহুর্তে আরো নানা রকমের প্রোগ্রাম রান করছে। ঐ সব প্রোগ্রাম রান করা অবস্থায় কি আমি ভালোবাসা ইনস্টল করতে পারবো। দয়া করে কি বলবেন- সেখানে কি কি প্রোগ্রাম রান করছে? অতীতের ব্যথা, লো সেল্ফ ইস্টিম, দ্বেষ, পরচর্চা , হতাশা । কোনো সমস্যা নেই। ভালোবাসা ধীরে ধীরে আপনার কারেন্ট অপারেটিং সিস্টেম থেকে অতীতের ব্যথাকে মুছে ফেলবে। যদিওবা পারমানেন্ট মেমোরিতে রয়ে যাবে। কিন্তু অন্যান্য প্রোগ্রামকে ব্যাহত করবেনা। এর পাশাপাশি ভালোবাসার ফাইল যত বেশি ডাউনলোড হতে থাকবে লো সেল্ফ এস্টিম ওভাররাইড হয়ে হাই সেল্ফ ইস্টিমে পরিণত হবে। কিন্তু এর জন্য যে জিনিসট করতে হবে তা হলো- দ্বেষ, পরচর্চা, হতাশা এই তিনটি প্রোগ্রামকে সম্পূর্ণরূপে বন্ধ করে রাখতে হবে। এগুলো হলো প্রোগ্রামের ভিতর থাকা মারাত্মক ভাইরাস। যা ভালোবাসাকে ঠিকভাবে ইন্স্টল করতে বাঁধা দিবে। আপনি কি ঐগুলো টার্ন অফ করতে পেরেছেন? আমি জানিনা, কিভাবে টার্ন অফ করতে হয়। আপনি কি একটু সাহায্য করবেন? অবশ্যই। আনন্দের সাথে সাহায্য করবো। আপনি স্টার্ট মেন্যুতে যান। সেখান থেকে প্রথমেই "ক্ষমা" সিলেক্ট করুন। এরপর দ্বেষ, পরচর্চা, হতাশা এই তিনটি সম্পূর্নরুপে ডিলিট না হওয়া পর্যন্ত যতবার ইচ্ছে ততবার রান করতে থাকুন। ওয়াও । ভালোবাসা ধীরে ধীরে ইনস্টল হওয়ার শুরু করেছে। কিন্তু একটা এরর ম্যাসেজ পাচ্ছি। এরর ম্যাসেজটা কি একটু বলবেন? এক্সটারণাল কম্পোনেন্টে এই প্রোগ্রামটা রান করে না। এখন, কি করবো? দুঃশ্চিন্তা করবেন না। ননট্যাকনিকাল টার্ম অনুযায়ী এর অর্থ হলো - অন্যকে ভালোবাসার আগে আপনাকে আগে নিজেকে ভালোবাসতে হবে। সেটা কিভাবে? সেল্ফ একসেপটেন্স মেন্যুতে যান। তারপর নীচের ফাইলগুলোতে ক্লিক করুনঃ অতীতের অনুশোচনা ভুলে -সামনে এগিয়ে যাওয়া, নিজেকে মূল্যায়ন করতে শিখা, প্রতিটি মানুষই ইউনিক- এটা উপলব্ধি করা, কঠোর পরিশ্রম করা, বিনয়ী হওয়া, নিজের লিমিটেশন বুঝতে পারা। ক্লিক করেছি। ওয়াও। কি চমৎকার। আমার হৃদয়টা এখন নতুন ফাইলে পূর্ণ হচ্ছে। মনিটরটা হাসিতে উদ্ভাসিত হয়ে ওঠছে। শান্তি আর চিত্তপ্রসাদে হৃদয়টা ভরপুর হয়ে ওঠছে। এগুলো কি নরমাল ? একেবারেই নরমাল। এর মানে হলো- আপনার হৃদয়ে এখন ভালোবাসা প্রপারলি ইনস্টলড হয়ে রান করা শুরু করেছে। ও হ্যাঁ, ফোন রেখে দেয়ার আগে আরেকটি জরুরি কথা বলে নেই। এই ভালোবাসা প্রোগ্রামটি একেবারে ফ্রি একটা সফটওয়ার। এর জন্য কোনো ফি দিতে হয়না। কোনো কপিরাইট নেই। তাই, আপনি যে কারো সাথে প্রোগ্রামটি শেয়ার করতে পারেন। আপনাকে অনেক ধন্যবাদ। আপনাকেও ধন্যবাদ।
শিক্ষকঃ বুঝতে হলে সব সময় সব বিষয়ে নির্ভয়ে প্রশ্ন করতে শিখো। ছাত্রঃ কেন? 😂😂😂😂😂😂
আচ্ছা, আমরা এমন কেন? নিজের ঘর যত পারেন আলোকিত করেন । কিন্তু অন্যের ঘরের বাতি নিভিয়ে দিয়ে কেন? কৃষক গোলাম সারোয়ার বারবার মূর্ছা যাচ্ছেন। ধানী জমি বিক্রি করে হাঁসের খামার করেছিলেন। বিষ দিয়ে তার খামারের প্রায় দুশত হাঁস মেরে ফেলা হয়েছে। আসলে, আমরা বীর না। আমরা ভীরু, আমরা চোর। অন্যের ক্ষতি করে আমার ভয়ানক রকমের আনন্দ পাই। ব্যবসা করার জন্য আমরা উৎসাহ দেই। কিন্তু যখন দেখি, প্রতিবেশি মাছের খামার করে লাভবান হচ্ছে। সেটা আর সহ্য হয়না। রাতের আঁধারে মাছের ঘেরে বিষ দিয়ে সব মাছ মেরে ফেলি। গবাদি পশুর খাওয়া ঘাসে বিষ মিশিয়ে দেই। আমরা ছুটন্ত ট্রেনে পাথর ছুড়ে যাত্রীকে রক্তাক্ত করে হায়েনার মতো হাসি। সীটে বসে আরাম করা শেষ হয়ে গেলে ব্লেড দিয়ে কেটে দেই। পাবলিক টয়লেট ব্যবহার করার পর চিন্তা করিনা- অন্যে এসে যেন ঠিক একই রকম পরিষ্কার পায়। কি করি, কাজ শেষ করে, যত পারি নোংরা করে রাখি। আমরা গলাকাটা পাসপোর্ট বানিয়ে ভিসা তৈরি করি। উল্টাপাল্টা জন্মতারিখ দিয়ে নিজের শিক্ষাজীবন শুরু করি। ব্যুফে খেতে গেলে গলা পর্যন্ত খাই। যত খাই তার চেয়ে বেশি নষ্ট করে মজা পাই। বিল দিতে গেলে ষোল আনা হিসাব করি, কিন্তু সরকারি অফিস, পাবলিক প্লেসে যত পারি বাতি অন করে রাখি। এয়ার কন্ডিশানে শরীর হিম হয়ে যাক তারপরও চালাতে থাকি। কারণ- এই বিলতো আর নিজের পকেট থেকে যাচ্ছেনা। সরকারি রাস্তায় ইট পাথর রেখে দিয়ে নিজের গৃহ নির্মান করি। ইস্তাম্বুল এয়ারপোর্টের পাশে "কালার" নামে বেশ নামী একটা হোটেল আছে। একবার ওদের এক স্টাফের সাথে আলাপ হলে বললো- ভাই কি আর বলবো- সাদা টাওয়াল দিয়ে শুধু জুতা মুছেনা বরং যাওয়ার সময় ব্যাগ ভর্তি করে নিয়েও যায়। আমরা সব বুঝি। কিন্তু গেস্টের সম্মানার্থে কিছু বলিনা। লজ্জায় মাথা হেট হয়ে গিয়েছিলো। অনেকেই হয়তো বলবেন- এগুলো অশিক্ষিতরাই করে। ঠিক না। লাইব্রেরীর বই গুলো কারা কাটে। বিশ্ববিদ্যালয়ের সেরা ছাত্র থেকে শুরু করে সাধারণ ছাত্র । নিজে পড়ে। পড়ার পর ব্লেড দিয়ে পাতা কেটে নিয়ে আসে। কারণ অন্যে যেন আর পড়তে না পারে। আমার মনে হয় এই বিকৃত কাজটা একমাত্র এই দেশেরই বিশ্ববিদ্যালয়ে পড়ুয়া ছাত্ররা করে। এই মানসিকতা যাদের তারা পাশ করে চাকুরিতে জয়েন করে সাধু হবে নাকি চোর হবে!!! এই দেশের মসজিদগুলোতে চোরের ভয়ে দুনিয়ার অপবিত্র জুতো সিজদার সামনে রেখে দেয়া হয়। অনেক দেশ ঘুরেছি। কিন্তু সিজদার সামনে দুনিয়ার ময়লা জুতো মসজিদের ভিতর রেখে যাওয়ার মতো নোংরা কাজটি আর কোথাও দেখিনি। এমনকি মাজারেও জুতো নিয়ে ঢুকতে দেয়া হয়না। শাহজালালের মাজারে মসজিদের ভিতর জুতো নিয়ে ঢুকতে পারবেন, কিন্তু মাজারে পারবেন না। মসজিদ কি মাজারের চেয়েও অপবিত্র। চোর চোরে মাসতুতু ভাই, চোরের মায়ের বড় গলা, চোরা না শুনে ধর্মের কাহিনী, চুরি বিদ্যা বড় বিদ্যা যদি না পড়ে ধরা, চোরায় চুরি কইরা খালাস পাইলো, চোর পালালে বুদ্ধি বাড়ে , চোরের সাক্ষী মাতাল, যার জন্য চুরি করি সেই বলে চোর, অতি ভক্তি চোরের লক্ষণ- চোর নিয়ে এতো কথা আর অন্য কোনো জাতির মাঝে প্রচলন আছে কিনা কে জানে? নিরদ চৌধুরী বড় আক্ষেপ করে বলেছিলেন আত্মঘাতি বাঙ্গালী। আসলে আত্মঘাতী না আমরা চরিত্রহীন বাঙ্গালি। কিন্তু সত্য কথা, এসবে আমাদের কিছুই আসে যায়না। বাঙালী অবৈধ আর চরিত্রহীনতা বলতে বুঝে শুধু মাত্র নারীপুরুষের সম্পর্ক। আর বাকি সব অন্যায়, অবিচার, অনিয়ম, জুচ্চোরি, ছ্যাছড়ামি তার কাছে ফুলের মতো পবিত্র । কারণ-আমরাতো সেরা জাতি। অনেকে আবার আদর করে বলেন- আমরা নাকি কিউট জাতি। আসলে, আমরা মানসিক বিকারগ্রস্ত একটা জাতি। আমাদের ব্রীজ হবে, সড়ক হবে, উন্নতি হবে সব কিছু হবে। তবে জানিনা, আমাদের এইসব চরিত্রের বদল কবে হবে। প্রচন্ড দ্রোহে আর ক্রোধে উপরের কথাগুলো বলায় দয়া করে তেড়ে আসবেন না। আত্ম সমালোচনা করছি । "আমরাই সেরা জাতি" এই জাত্যাভিমানের আয়নার সামনে দাঁড়িয়ে আসলেই কতটুকু সেরা তা যাচাই করছি।
৮৮ বছর বয়সের চার্লি চ্যাপলিন- আমাদের জন্য চারটি গুরুত্বপূর্ণ কথা রেখে গেছেন। ১) জগতে কোনো কিছুই চিরস্থায়ী না। এমনকি আমাদের সমস্যাও না। ২) আমি বৃষ্টিতে হাঁটি যেন কেউ আমার অশ্রু দেখতে না পায়। ৩) যেদিন হাসলাম না সে দিনটি নষ্ট করলাম। দেহের যন্ত্রণা থেকে তাই মুখের ঠোঁটকে সবসময় আলাদা রাখি। ৪) জগতে সবচেয়ে ভালো ছয় জন ডাক্তার হলোঃ সূর্য, বিশ্রাম, শরীর চর্চা, পরিমিত খাবার, আত্ম মর্যাদা এবং বিশ্বস্ত বন্ধু। এই ছয় ডাক্তারের সাথে সুসম্পর্ক যার, সুন্দর শরীর আর দেহ মন তার। তুমি যদি চাঁদের সৌন্দর্য্য দেখো, তবে স্রষ্টার সৌন্দর্য্য কিছুটা হলেও অনুভব করতে পারবে। যদি তুমি সূর্য দেখো, তবে মহাপরাক্রমশালী বিধাতার ক্ষমতার নিদর্শন একটু হলেও বুঝতে পারবে। আর তুমি যদি আয়নায় নিজের চেহারার প্রতিফলন দেখো, তবে রবের সবচেয়ে সুন্দর সৃষ্টি তুমি দেখতে পাবে। আমরা সবাই যার যার গন্তব্যের পথে অভিযাত্রী। স্রষ্টা এই যাত্রাপথের মহাপরিকল্পনাকারী। কারো যাত্রা শুরু হচ্ছে, কারো যাত্রা শেষ হয়ে যাচ্ছে। মহাকালের হিসাবে এই যাত্রাপথ খুবই ক্ষণস্থায়ী ভাই। আজ আছি কাল নাই। ঘৃণায় সময় নষ্ট না করে তাই, এই যাত্রাপথটুকু ভালোবাসা দিয়েই উপভোগ করে যাই।
মাসুদ নওৌবি এ্যডুকেশনাল কমিটি ফর আফগান রিফিয়্যুজি এর ডাইরেক্টর। আফগান ডিপ্লোমেট টিমের সদস্য হিসাবেও তিনি কাজ করেন। আল আজহারের গ্রাণ্ড ইমাম মোহাম্মদ সাইয়্যিদের সাথে এক সাক্ষাতে তিনি এই ঘটনাটি বর্ণনা করেন যা ডঃ খালিদ শাহবাজ তার এক লেকচারে উল্লেখ করেন। বিশ্বাসীদের জন্য এটা একটা দারুণ দৃষ্টান্তমূলক ঘটনা। মাসুদ নঔবির কাজে খবর এলো খুব দ্রুত জরুরি সফরে তাকে কাবুল থেকে মস্কো যেতে হবে। নঔবির আম্মাজান বললেন- বাবা ওখানে পৌঁছেই তোমার ক্ষুধা লাগবে । পৃথিবীর সব মায়েরাই এমন। তাদের সব সময় সন্তানের খাবার নিয়েই চিন্তা। দেখবেন, দুনিয়ার সবাই নানা বিষয়ে আলাপ করে। একমাত্র মা প্রথমেই জিগ্যেস করে - বাবা, তুমি কি কিছু খেয়েছো ? মাসুদ নঔবি তাঁর মাকে বলেন- মা আমার খাবারের কোনো কষ্ট হবেনা। খাবারের কি অভাব আছে? খাবারের অভাব নেই ঠিক আছে। কিন্তু তুমি সেখানে পৌঁছেই হালাল খাবার কোথায় পাবে। সেটারও ব্যবস্থা হবে মা। প্লেন থেকেই নিয়ে নিবো। মা সন্তানের কোনো কথা শুনতে চান না। সন্তান যত বড়ই হোক বাবা মায়ের কাছে সবসময় ছোট শিশু। তাড়াতাড়ি করে মুরগি জবাই করে, রান্না করে ছেলের সাথে দিয়ে মা নিশ্চিত হলেন- তার সন্তান যেন ক্ষুধায় কষ্ট না পায়। মাসুদ নওবি প্রায় সাড়ে পাঁচঘন্টা ফ্লাই করে এয়ারপোর্টে নেমে হোটেলের উদ্দ্যেশে রওয়ানা হয়েছেন। হোটেলে পৌঁছেই তারবার্তা পেলেন- যে কাজের জন্য তার মস্কোতে আসা। সেটা সম্পন্ন হয়ে গেছে। তিনি যেন দেরি না করে ফিরতি প্লেনেই আবার কাবুল ফিরেন। এয়ারপোর্টে ফিরার পথে তিনি দেখেন- এক ক্ষুধার্ত মা তার শিশুকে নিয়ে রাস্তার পাশে দাঁড়িয়ে আছে। তিনি আর কিছুই চিন্তা করলেন না। গাড়ী দাঁড় করালেন। তারপর, মায়ের রান্না করা সবটুকু খাবার সেই ক্ষুধার্ত মা আর সন্তানকে দিয়ে দিলেন। এটুকু বলার পর- মাসুদ নঔবি ইমাম মোহাম্মদ সাইয়্যিদকে বলছেন- সাড়ে পাঁচ ঘন্টা ফ্লাই করে হঠাৎ করে কেনইবা মস্কো যেতে হলো, আবার কেনই বা দ্রুত ফিরে আসতে হলো- কিছুই বুঝলাম না। শুধু বুঝলাম-চার হাজার একশত বিশ কিলোমিটার দূরের এক আফগান রমনীর রান্না করা খাবারে এক রাশিয়ান মহিলা আর তার ক্ষুধার্ত শিশুর রিযিক লেখা ছিলো। আর সেই রিযিক পৌঁছানোর কাজটিই বিধাতা আমাকে দিয়েই করিয়েছেন। ( সুবহানআল্লাহ!!)
একটা জরুরী এলানঃ ও ভাই ফেসবুকে বেশি সময় দিয়েন না। আর দিলেও কমেন্টে তর্কাতর্কি কইরেন না। বড় বড় থিসিস লিখে কেউ কাউরে বুঝাতে পারেনা। আর দুই চাইর পাঁচ লাইনের কমেন্ট লিখে কে কারে কি বুঝাবেন। তর্ক শেষে যার মত তারই থাকে। তর্ক করে কেউ জিতেও না , হারেও না। যে স্ট্যাটাস লিখে তারও কোনো ক্ষতি হয়না। মাঝখানে শুধু বন্ধু বন্ধুর সাথে তর্ক করে দীর্ঘদিনের সম্পর্কটা নষ্ট করে।
লিসা আর আমাকে জরুরি ভিত্তিতে ফ্লাই করতে হলো। প্লেন আকাশে উড়ার মাত্র কয়েক মিনিট হয়েছে । কিছু বুঝে ওঠতে না ওঠতেই ভয়াবহ টারবুলেন্সের কবলে পড়ে আমাদের প্লেন। অসীম শূণ্য আকাশে যারা এরকম অবস্থায় পড়ে-তারাই বুঝতে পারে-মানুষ জীবন মৃত্যুর কত কাছাকাছি অবস্থান করে। মুহুর্তের টার্বুলেন্স সবার অন্তরাত্মায় কাঁপন ধরিয়ে দিয়েছে। এটা এমন এক পরিবেশ যা কট্টর নাস্তিককেও মুহুর্তের জন্য হলেও আস্তিক বানিয়ে দেয়। আমাদের পাশের সীটে বসা একটা কিশোর ছেলে। প্লেনে ওঠার পর থেকে তার সাথে একটা শব্দ বিনিময়ও হয়নি। হঠাৎ ছেলেটি তীব্রভাবে- বলতে লাগলো- আমার ভয়াবহ ডিপ্রেশনের সমস্যা আছে। আমি এখানে একেবারে একা। আর এর আগে কখনো প্লেনে চড়িনি। আমার শরীর কাঁপছে, ভীষণ ভয় করছে। দয়া করো কেউ আমার সাথে একটু কথা বলো। আমি কিশোর ছেলেটির সাথে কথা বলা শুরু করলাম। ভয় পেয়োনা।সব ঠিক হয়ে যাবে। প্রার্থণা করো। মনে সাহস পাবে। আর আগামী নব্বই মিনিটের এই আকাশ পথে তুমি নিশ্চিত থেকে আমরা তোমার বিশ্বস্ত বন্ধু। আমরা তোমার জন্য খুবই গর্বিত কারণ তুমি সাহস নিয়ে মুখ ফোটে কথা বলা শুরু করেছো। সাহায্যের জন্য হাত বাড়িয়ে দিয়েছো। ছেলেটির নাম ব্রাডেন। বয়স ষোল। পিয়ানো , গিটার বাজায়। আমি বললাম- আমি কত চেষ্টা করেছি শিখার জন্য। কিন্তু পারিনি। ব্রাডেন বললো- আমি আমার প্রথম এ্যালবাম রেকর্ডও করেছি। তাই নাকি। তাহলেতো তুমি খুবই প্রতিভাবান একটা ছেলে। আমি তোমার এ্যালবাম কিনতে চাই। ব্রাডেন তার ব্যাকপ্যাক থেকে একটা এ্যালবাম বের করে নিজের নাম লিখে আমাকে দিলো। আমার ওয়ালেটে সামান্য যে কয়টি নগদ অর্থ ছিলো -সেটা ব্রাডেনকে দিলাম। যে কারণে এই গল্পটি সবার জন্য খুবই গুরুত্বপূর্ণ তা হলো- ব্রাডেন আমাদের সবাইকে একটা শিক্ষা দিয়ে গেছে। যখনই আপনার সাহায্য দরকার, দয়া করে রিস্ক নিন। জীবন যখন উড়োজাহাজের মতো অশান্ত হয়ে ওঠে তখন চুপ করে চোখ বন্ধ করে থাকলে কাজ হবেনা। এতে, ক্ষতির সম্ভাবনা বেশি। মনের গহীনে ডিপ্রেশনে জমা হয়ে যাওয়া দুঃখের পাহাড় কেউ দেখতে পায়না। আইসবার্গ যদি দেখা যেতো টাইটানিক বিধ্বস্ত হতোনা। তাই, ডিপ্রেশনের আইসবার্গ বুকের ভিতর জমা হওয়ার আগে প্রকাশ করুন। পিলের বোতল খোলার আগে তাই দয়া করে মুখ খুলুন। বন্দুক হাতে নেয়ার আগে দয়া করে বন্ধুর হাত হাতে নিন। জীবন শেষ করার আগে- মনের কথাগুলো অন্ততঃ একবার কাউকে খুলে বলুন। (ডানিয়েল গ্রোথির লেখা থেকে অনুদিত ) 
রাজা খুবই অসুস্থ। বুঝতে পারছেন তার অন্তিম সময়ের আর বেশি দেরি নেই। এদিকে তাকে অসুস্থ রেখেই শুরু হয়েছে- নতুন রাজা হওয়ার প্রতিযোগিতা। রাজা বললেন- আমি একটি দলিলে সীল মোহর দিয়ে বলে যাচ্ছি- যে আমার সাথে কবরের ভিতর একটি রাত কাটাবে সেই এই রাজ্যের নতুন রাজা হবে। অমাত্য, মন্ত্রী, রাজন্য সবাই রাজা হতে চায়। সন্তানরা সবাই সম্পদের উত্তরাধিকারী হতে চায়। কিন্তু কেউ এক রাত রাজার সাথে কবরের সাথী হতে চায়না। একজন রাখাল খবরটা শুনে ভাবলো- আমারতো আর অতো সম্পদ নেই। আছে শুধু একটা গাধা আর একখানা কুড়ে ঘর। তাই, হারাবার কিছু নেই। আর যদি বেঁচে থাকি তবে এক রাতের বিনিময়ে একটা রাজ্যের রাজা হয়ে যাওয়া মন্দ না। মৃত রাজাকে কবরে শায়িত করা হলো। রাখালও কবরে রাজার সাথী হলো। সুর্যাস্ত হলো। রাত গভীর হলো। এক সময় গভীর রাত ভোর হলো। আর, সূর্যোদয়ের সাথে সাথে সবাই রাজার কবরের পাশেও উপস্থিত হলো। আর যেই মাত্র কবর খোলা হলো- সাথে সাথে রাখাল বের হয়ে দৌড়াচ্ছে। আর চীৎকার করে বলছে- না না। আমি রাজা হতে চাইনা, আমি বাদশাহ হতে চাইনা। আমি যেমন আছি, তেমনি থাকতে চাই। তোমরা দয়া করে আমাকে মুক্তি দাও। রাখালকে জিগ্যেস করা হলো- কেন তুমি রাজা হতে চাওনা। আমার কাছে জানতে চাওয়া হলো- আমার যে একটা কুড়ে ঘর আছে, সেই কুড়ে ঘর আমি কিভাবে পেলাম। কোনো বৈধ উপায়ে নাকি অবৈধ উপায়ে। আমার গাধাকে কয়দিন , কয় বেলা আমি উপোস রাখলাম। গাধার মালিক হয়ে গাধার প্রতি আমার সমস্ত দায়িত্ব কর্তব্য আমি কিভাবে পালন করলাম। যেখানে, শুধুমাত্র একটা কুড়ে ঘর আর একটা গাধার মালিক হওয়ার জবাব দিতে গিয়ে আমি অস্থির হয়ে গেছি, প্রতি মুহুর্তে রোদন করেছি। সেখানে, গোটা রাজ্যের রাজা আর সমস্ত প্রজার মালিক হয়ে গেলে - তাদের দেখভাল ঠিক মতো করছি কিনা , তাদের হক যথাযথভাবে আদায় করেছি কিনা- এই সব জবাব আমি কেমন করে দিবো। শুধুমাত্র মানুষের নৈতিকতা বাড়ানোর জন্য এই রকম অসংখ্য গল্প লেখা হয়েছে, বলা হয়েছে। এগুলো আমরা পাঠ করি, কিন্তু এভাবে জীবন গড়িনা। যদি গড়তাম- তবে সাড়ে তিন হাত জায়গা যেখানে চিরস্থায়ী নিবাস হবে, তার জন্য এতো লোভ, এতো লালসা, এতো ক্ষমতা, এতো ভোগ বিলাস আর এতো অবৈধ সম্পদ অর্জনের জন্য এভাবে মরিয়া হয়ে ওঠতাম না। গতকাল একটা খবর এসেছে- তিন হাজার কোটি টাকার ৃণ আর কত হাজার কোটি টাকার অবৈধ সম্পদ রেখে একজন সাংসদ সাড়ে তিন হাত জায়গায় চলে গেছেন। এই সম্পদ নিয়ে এখন কাড়াকাড়ি হবে। আর, কবরে এর সব কিছুর জন্য শুধু তাকেই জবাবদিহি করতে হবে। জ্বি, প্রতিটি মানুষের প্রতিটি কণা পরিমান কর্মের একদিন জবাব দিতে হবে। সেই জবাব দেয়ার জন্য আপনি , আমি প্রস্তুত আছি তো? 
একটি খুবই জরুরি পোস্টঃ আবারো টেক্সাসে সন্তানের গুলিতে ছয়টি তাজা প্রাণের মর্মান্তিক মৃত্যু ঘটেছে। ভোগের প্রতি মানুষ যত বেশী ঝুঁকছে- মানুষের মাঝে ডিপ্রেশন তত বেশি বাড়ছে। ডাঃ বি এম হেগডেকে আইআইটি তে প্রধান অতিথি হিসাবে নিয়ে যাওয়া পর- উনাকে বলা হলো- এটা একটা বেস্ট স্কুল। এখানের একজন গ্রাজুয়েট গত বছর তিন কোটি রুপি বেতনের চাকুরি পেয়েছে। বিএম হেগডে অবাক হয়ে বলছেন- তিন কোটি রুপি বেতন পাওয়াকে একটা স্কুলের বেস্ট অর্জন মনে করলে এর চেয়ে বড় বিপদতো আর নেই। হেল্থি মাইন্ডের দিকে ঠেলে না দিয়ে আপনারা ছাত্রদের ওয়েল্থি ক্যারিয়ারের দিকে ঠেলে দিচ্ছেন মানে ভয়ঙকর বিপদ ডেকে আনছেন। বিত্তের প্রতি আমরা যত গুরুত্ব দিচ্ছি। নৈতিক শিক্ষা , চরিত্রের প্রতি তত গুরুত্ব দিচ্ছি না। দূর্ভাগ্যজনক হলেও সত্য -তিন কোটি রুপি বেতন পাওয়া এই ছেলে কয়েক বছর পর নিজ স্ত্রী এবং সন্তানকে গুলি করে হত্যা করার পর নিজেও সুইসাইড করে। আমার এক স্যার বলতেন- আমি আমার সন্তানদের কোনোদিনও ভালো মানুষ হতে বলিনি। কারণ- আমি জানি আমি নিজে যদি ভালো মানুষ হই। আমার সন্তানরাও ভালো মানুষ হবে। আমি দূর্নীতি করে, ঘুষ খেয়ে, অন্যের হক মেরে দিয়ে কোটি কোটি টাকা আয় করলাম- আর নিজ সন্তানকে শুধু ভালো মানুষ হওয়ার সবক দিলাম। এতেতো কোনো কাজ হবেনা। স্যারের ছেলে দুটোই শুধু যে এমআইটি থেকে পাশ করেছে তা না- বিনয়ী হয়েছে। নৈতিক দিক দিয়ে উত্তম মানুষ হয়েছে। ( স্যারের অনুরোধেই উনার নামটি এখানে উহ্য রাখলাম) বাঙ্গালী পিতামাতারা মনে করেন- ভালো ছাত্র হওয়া মানেই ডাক্তার, ইন্জিনীয়ার অথবা বিসিএস ক্যাডার হওয়া। শ্রদ্ধেয় পিতামাতা এগুলো ছাড়াও কোটি কোটি ছাত্ররা বেশ স্বাচ্ছন্দ্যেই জীবন যাপন করছে। অন্যের ছেলে ম্যাথে একশতে একশত পেয়েছে বলে, অন্যের ছেলে এমআইটি, হার্ভার্ডে চান্স পেয়েছে বলে- আপনার ছেলেকেও পেতে হবে-এমন কোনো কথা নেই। সন্তানদের উপর এমন চাপ দিবেন না। যে চাপ তারা সহ্য করতে পারেনা। হাত, পা ভেঙ্গে গেলে দেখা যায়। কিন্ত মন ভেঙ্গে গেলে সেটাতো আর দেখা যায়না। সোসাল মিডিয়ায় নিজের যাবতীয় অর্জন নিয়েও এতো গর্জন করার কিছু নেই। আপনার এতো বড় বাড়ি, আপনার এতো বড় গাড়ি, আপনার এতো বড় বড় প্রমোশন যেভাবে গ্লোরিফাই করেন- ঠিক সেভাবে তো কোথায় টাকা মেরে দিয়েছেন, কোথায় কাকে তেল দিয়েছেন- কোথায় কোন জুলুম করেছেন-সেগুলোতো আর গ্লোরিফাই করেন না। যে ভাঙ্গা পা নিয়ে হাঁটছে তাকে আপনি মার্সিডিজ গাড়ি দেখাচ্ছেন। যার ঘরের ফুটো দিয়ে পানি পড়ছে- তাকে আপনি নিজের রাজপ্রাসাদ দেখাচ্ছেন। যে আজকে খেয়ে কাল কি খাবে- তার নিশ্চয়তা পাচ্ছেনা- তাকে আপনি ফাইভ স্টার হোটেলের খাওয়া দেখাচ্ছেন। প্রতিনিয়ত আপনার এই দেখানো হয়তো কারো হতাশার কারণ হচ্ছে। সংসারে কলহ বাড়ছে। যা পরবর্তীতে অন্যের মৃত্যুর কারণ হয়ে দাঁড়াচ্ছে। কারণ- সবার সব কিছু সহ্য করার ক্ষমতাতো আর এক না। তাই, দয়া করে নিজেকে মাত্রাতিরিক্ত গ্লোরিফাই করা বন্ধ করুন। আর, সন্তানদের শুধু উচ্চশিক্ষা না, উচ্চ নৈতিকতাও শিখান। এই আমেরিকায় বেশি উদার হয়ে যাওয়া ফ্রি মিক্সিং - ফ্রি লাইফ স্টাইল পরিবারের কত কান্না -আমি নিজ চোখে দেখেছি। মুসলিম পরিবারে দেখেছি। হিন্দু পরিবারে দেখেছি। আপনি যদি মুসলিম পরিবারের হন- আমি হাতজোড় করে বলবো-সন্তানদের ক্লাবে না পাঠিয়ে মসজিদে পাঠান। যদি হিন্দু পরিবারের হন- তবে বলবো বারে না পাঠিয়ে মন্দিরে পাঠান। যার যার ধর্মের বিধানগুলো , নৈতিক শিক্ষাগুলো ভালো করে শিখান। তাদের ডেইলি হোমওয়ার্ক শুধু চেক না করে- তাদের ডেইলি লাইফওয়ার্কটাও দয়া করে চেক করুন। তা না হলে আফসোস করবেন। বুক তড়পায়ে তখন আর কোনো কুল কিনারা পাবেন না।
২০৩৬ সাল পর্যন্ত ক্ষমতায় থাকার বিলে স্বাক্ষর করেছেন পুটিন। এটা শুনার পর এক আমেরিকান এক রাশানকে বলছে- এটা কোনো গণতন্ত্র হলো? রাশান বলছে- এটাইতো গণতন্ত্র। আমেরিকান বলছে- না। এটা গণতন্ত্র না। তোমরা আসলে মুখ খোলে কিছু বলতে পারোনা। আমরা যেমন হোয়ায়ইট হাউজের সামনে দাঁড়িয়ে আমেরিকার প্রেসিডেন্টকে ইচ্ছেমতো গালি দিতে পারি। তোমরা কি ক্রেমলিনের সামনে দাঁড়িয়ে সে রকম গালি দিতে পারবা। রাশান বলছে- অবশ্যই পারবো। ক্রেমলিনের সামনে দাঁড়িয়ে যখন তখন ইচ্ছেমতো আমরাও আমেরিকার প্রেসিডেন্টকে গালি দিতে পারবো।
ম্যাডিকেল ভর্তি পরীক্ষায় প্রথম হওয়া বোনটিকে বলা হচ্ছে-নেকাবের জন্য নয় বরং কঠোর পরিশ্রম আর অধ্যাবসায়ের জন্য সে প্রথম হয়েছে। আচ্ছা, যে একটা পরীক্ষায় পুরো দেশে প্রথম হয়েছে- সে কি জানেনা সে কি কারণে প্রথম হয়েছে। পোস্ট লিখে পরামর্শ দেয়া হচ্ছে - ভালো ডাক্তার হলে তাকে আরো কি কি করতে হবে। আশাকরি, এটা ও সে খুব ভালো করেই জানে। বলা হচ্ছে, এই নেকাব পরে সে একজন পুরুষ রোগীর হাত স্পর্শ করবে কিভাবে, চোখের ডাক্তার হলে পুরুষ রোগীর চোখ দেখবে কিভাবে? হয়তো সে শুধু মহিলাদেরই ডাক্তার হবে। আর পুরুষ রোগীর সেবা দেয়ার দরকার হলে -পরিস্থিতি অনুযায়ী সে হয়তো সেটারও ব্যবস্থা করবে। প্রয়োজনে যেমন হযরত আয়েশা রাঃ নেকাব পরেই যুদ্ধ করেছেন। নেকাব পরেই অগণিত মহিলা আকাশে প্লেণ উড়াচ্ছে, সাবমেরিনে করে সমূদ্র অভিযান করছে। পোষাকটা মূল ব্যাপার না। অদম্য ইচ্ছেটাই আসল ব্যাপার। একটা কমেন্টে দেখলাম-একজন লিখেছেন- ডাক্তার হোক ভালো কথা- কিন্তু যেন জঙ্গী হয়ে না যায়। আচ্ছা, মানুষের পোষাক, সুরত এসব কি মানুষকে জঙ্গী বানায়। হিটলারের দাড়ি নেই। ব্যাটা দুনিয়ার সবচেয়ে বড় জঙ্গী। রবীন্দ্রনাথের এক বিগত দাড়ি। তিনি সবচেয়ে বড় প্রেমের কবি। সিস্টারদের পুরো শরীর আবৃত - তারা কি জঙ্গি হয়ে গেছে। ডাই্য়্যুল হক আবিদ একটা সুন্দর কথা বলেছেন: xtremism not only exists n religious affairs, but also n political & social affairs। এর চেয়ে বড় কথা আর নাই। এই যে ইসলামী পোষাক দেখলেই আপনারা মানুষকে কটাক্ষ করেন। এটা কি উদারতা নাকি মনের কদর্যতা!!! যার মন চায় সে পাণ্জাবী পরবে, যার মন চায় সে ধুতি পরবে, যার মন চায় সে নেকাব পরবে, যার মন চায় সে সিঁদুর পরবে। অন্যের ক্ষতি না করে- নিজে কার জীবন কিভাবে চালাবে -সে তার মুখ কতটুকূ ঢাকবে না উন্মুক্ত রাখবে সেটা তার একান্ত ব্যক্তিগত ব্যাপার। দেশটা যতটুকু পায়জামা টুপির, দেশটা ততটুকু জিন্স-টি শার্টের। দেশটা যতটুকু বাউলের -দেশটা ততটুকু হুজুরের। দেশটা যতটুকু মক্তবের, দেশটা ততটুকু কিন্ডার গার্টেনের। দেশের বয়সতো পণ্চাশ হয়ে গেলো। জাতির ম্যাচিউরিটির বয়সটা আসলে কত হলো??
দিনে শুধু ১ মাইল দৌড়ালে বছরে ৩৬৫ মাইল দৌড়ানো হয়ে যায়। দিনে শুধু বিশ পৃষ্ঠা পড়লে বছরে গড়পড়তা ত্রিশটা বই পড়া হয়ে যায়। দিনে একশত টাকা করে জমালে বছরে ৩৬৫০০ টাকা জমানো যায়। দিনে এক ঘন্টা সময় ফেসবুকে কম দিলে মাসে ত্রিশ ঘন্টা অনর্থক সময়ের অপচয় বাছানো যায়। দিনে কেউ যদি গতকালের চেয়ে ১% ভালো হয় বছর শেষে সে ৩৭ গুণ ভালো হয়ে যায়। অথচ, জীবন বদলে দেয়া এই সব ছোট ছোট অভ্যাস গুলোকে আণ্ডারস্টিমেট করা হয়। ছোট ছোট অভ্যাসের গুণে, জীবনে রিমার্কেবল পরিবর্তন আনে।
"বিয়ের দেন মোহর ৩১৩ জন রোগীর বিনামূল্যে সার্জারী" সবচেয়ে কুৎসিত জিনিস হলো কারো পাতে উপচে পড়া খাবার। আর এই উপচে পড়া খাবারের সবচেয়ে বেশি অপচয় হয় বড়লোকদের বিয়ের পার্টিতে। মাওলানা রুমি বলেছিলেন- যে রান্নাঘরের টুংটাং আওয়াজ দরিদ্রের কানে যায়। কিন্ত খাবার তার পেটে যায়না- এরচেয়ে যন্ত্রনাদায়ক বাজনা পৃথিবীতে আর নেই। ইরানের এই নব দম্পত্তি ডাঃ এরকম অগণিত বুভুক্ষু মানুষ দেখেছেন। দেখেছেন- অর্থের অভাবে চিকিৎসাহীন অসংখ্য মৃতপথযাত্রী রোগী। একই সাথে দেখেছেন একেকটি বিয়ের পার্টিতে একেকদিনে কোটি কোটি রিয়েলের অপচয়। বিয়ের আগে ডাঃ আফিফা ছোট একটা হিসাব করে দেখেন- দামী পোষাক, লাল কার্পেট, পার্টি সেন্টার, নানা বিলাসজাত সুগন্ধী, পার্লার, জড়োয়া, প্রতি পাতে পাতে বিয়ের নিমন্ত্রিত অতিথিদের উপচে পড়া খাবার -যাদের জীবনে খাবারের কোনো অভাব নেই- এর সাথে বিয়ের মোহরানা মিলে যে অর্থ সাশ্রয় হবে- তাতে কমপক্ষে ৩১৩ জন রোগীর সার্জারী করা যাবে। আর মোহরানা হলো একজন নারীর জীবনে সিকিউরিটি অর্থ। তিনি নিজেই যেহেতু একজন ডাক্তার তাই স্বামীর কাছ থেকে তাঁর আর্থিক কোনো সিকিউরিটি নেয়ার দরকারই বা কি। আর মহানবী সাঃ তো বলেছেন- যে বিয়েতে খরচ যত কম, সেই বিয়েতে আল্লাহর রহমত তত বেশী। যে জীবন যত বেশি সাধারণ, সহজ, সরল। সে জীবন তত সুন্দর। ডাঃ আফিফা আর ডাঃ মেহরান এই সহজ, সরল সুন্দর জীবন আর রহমতের পথটিই বেছে নিয়েছেন। ডাঃ আফিফা, মায়ের সাথে পরামর্শ করে তার সদ্য হতে যাওয়া স্বামীকে বললেন- তার মোহরানা হলো-- অর্থাভাবে যাদের সুচিকিৎসা হচ্ছেনা এরকম ৩১৩ জন রোগীর জন্য স্বামীর কাছ থেকে বিনামূল্যে সার্জারী। ডাঃ আফিফা আর ডাঃ মেহরান দম্পত্তি হয়তো পুরো দেশের অভাব মুছে দিতে পারবেনা, পুরো দেশের মানুষের সুচিকিৎসার গ্যারান্টি দিতে পারবেনা। তবে, তাঁর ছোট এই হিসাব হয়তো ৩১৩ জন রোগীকে নতুন জীবন দিবে। নতুন জীবন ফিরে পাওয়া এইসর রোগীদের নিঃশ্বাসে তাদের গৃহ আল্লাহর রহমত আর বরকতে পরিপূর্ণ হয়ে ওঠবে। তাঁদের এই কাজ-অন্য মানুষের অনুপ্রেরণার উৎস হয়ে থাকবে। ডাঃ আফিফা আর ডাঃ মেহরান এই আলোকিত মানুষ দুটির জন্য হৃদয়ের গভীর থেকে শ্রদ্ধা আর ভালোবাসা। 
পাঁচ বছর বয়সের মাইলস স্কুল থেকে ফিরে মাকে বলে- মা আমাদের ক্লাসে না একটা ছেলে দেখতে হুবুহু আমার মতো। তার চোখ, চুল, মুখ সব কিছু যেন অবিকল আমি । মা বলেন- তাহলেতো ভালই হলো। মাইলস তার বন্ধুর জন্য এটা ওটা নানা জিনিস নিয়ে যায়। একদিন ওয়ালমার্টে কেনাকাটা করতে গিয়ে মায়ের মাইলসের বন্ধুর কথা মনে হয়। সাথে সাথে তিনি দুইজোড়া জামা কিনেন। পরদিন ক্লাসে যাওয়ার সময় মা মাইলসকে বলেন- এইটা তুমি পরে আজকে স্কুলে যাও। আর এইটা তোমার বন্ধুকে দিও। যে দেখতে একেবারে হুবুহু তোমার মতো। মাইলসের ক্লাস টিচার- এই ছবিটা কিছুক্ষণ আগে মাইলসের মাকে পাঠান। ছবিটা দেখেই মায়ের হৃদয়টা দ্রবীভূত হয়। স্পষ্টই বুঝা যাচ্ছে- মাইলসের সাথে মাইলসে বন্ধুর চেহারার কোনো মিল নেই। কিন্তু একজন নিষ্পার শিশুর চোখে এই অমিলটা ধরা পড়েনি। যতনা ধরা পড়েছে দুজনার সাথে দুজনার পারষ্পরিক মিল। এই পৃথিবীটা কি আরো সুন্দর হতোনা যদি- শিশুর চোখ দিয়ে আমরা এই পৃথিবীটা দেখতে পেতাম। নানা রঙের ফুল, পাখি, মাছ দেখে আমার অভিভূত হই। কিন্তু নানা রঙের , নানা বর্ণের, নানা ধর্মের মানুষ দেখে কেন আমরা অভিভূত হতে পারিনা।
বিশ্বাস করেন আর না করেন জীবনের কিছু নির্মম সত্য কথাঃ ১) কোম্পানীর প্রয়োজনেই আপনার চাকরি আছে। আপনার প্রয়োজনে কোম্পানিতে চাকরি থাকবেনা। ২) কাজের মাঝে নিজেকে একেবারে ইউনিক ভাবার কোনো কারণ নেই। আপনি যতই যোগ্য হোন না কেন- আজকে আপনি মারা গেলে, কালকে কেউ শোক করবে, দুইদিনের দিন সার্কুলার হবে। তিন দিনের দিন আপনার জায়গা আরেকজনের মাধ্যমে রিপ্লেস হয়ে যাবে। ৩) এই পৃথিবীতে সব কিছুই রিপ্লেসযোগ্য । শুধু বাবা আর মা ছাড়া। ৪) কর্মক্ষেত্রে আপনার বন্ধু কেউ নেই। সহকর্মী আছে। আপনি শ্রম দেন। কোম্পানী বেতন দেয়- সম্পর্ক এতোটুকুই। ৫) কর্মক্ষেত্রে আপনার প্রমোশনে সহকর্মীরা অভিবাদন জানাবে। কিন্তু ভিতরে ভিতরে এদের বেশীরভাগই জ্বলে পুড়ে ছারখার হয়ে যাবে। ৬) আপনি ভালো করলে আরেকজন আপনার সাথে ভালো আচরণ করবে। -এমন কোনো নীতি নেই। কে যেন বলেছিলেন- আপনি সবজি খান বলে বাঘ আপনাকে খাবেনা- এটা ভুলেও মনে করবেন না। ৭) ভালো মানুষেরাই ভালোভাবে বেঁচে থাকেনা। অনেক খারাপ মানুষেরাও এই দুনিয়ায় খুব ভালোভাবেই বেঁচে আছে। ৮) বেশীর ভাগ মানুষেরই ইচ্ছাশক্তি, ধৈর্য্যশক্তি, কঠোর পরিশ্রম করার শক্তি খুবই দূর্বল। ৯) আবার কঠোর পরিশ্রম করেও অনেক মানুষ সফল হতে পারেনি। কারণ-সরল অঙ্ক শুধু গণিতে আছে, আদতে নেই। ১০)চিতা জঙ্গলে লুকিয়ে থাকতে পারে। কিন্তু তার গায়ের দাগ সে কখনো মুছে ফেলতে পারেনা।
আমার কাজে খুব দেরি হচ্ছে । আর সামনের গাড়িটি চলছে একেবারে শম্ভুক গতিতে। মন চাইছেনা হর্ণ দিতে। এই দেশে একান্ত বাধ্য না হলে কেউ হর্ণ দেয় না। নিতান্ত অপারগ হয়েই হর্ণ দিলাম। আর, ঠিক তখনই খেয়াল করলাম - গাড়ির পেছনে ছোট একটা স্টিকারে লেখা- "ফিজিক্যালি চ্যালেণ্জড। প্লিজ বি প্যেশেন্ট"। সাথে সাথেই আমার মনটা বিষণ্ন হলো। নিজেকে অপরাধী মনে হলো। আমি শুধু গাড়িটার গতি মন্থর করলাম না। সাথে সাথে এটাও খেয়াল করলাম-এই ব্যস্ত সড়কে সামনের গাড়ি আর গাড়ীর ড্রাইভার যেন নিরাপদ থাকে। তারপর, আমার মনে একটা চিন্তা আসে। আচ্ছা, যদি গাড়িতে স্টিকার লাগানো না থাকতো- তবে আমার আচরণ কি পাল্টাতো। আমি কি ধৈর্য্যশীল হতাম নাকি প্রচন্ড বিরক্ত নিয়ে ক্রমাগত হর্ণ বাজিয়ে বয়ষ্ক মানুষটিকে অস্থির করে তোলতাম। কিছুদিন আগে আমার অফিসে একটা লোক এসে অভিযোগ করে - সিনথিয়াকে একটু ভালো করে কথা বলতে বলো। অভদ্র মেয়েটা কি জানেনা- ফ্রন্ট ডেস্কে যারা কাজ করে তাদেরকে হাসিমুখে সম্ভাষণ জানাতে হয়। আমি বললাম- আপনি হয়তো জানেন না - গত সপ্তাহেই সিনথিয়ার মা মারা গেছে। বেচারি আজকেই কাজে এসেছে। ওর মনটা ভালো নেই। আমরা জানিনা, কত মানুষের কত গোপন যুদ্ধ আছে। কত মানুষ কত দুঃখের অনলে পুড়ছে। তার কতটুকুই বা জানি। অথচ, কিছুই না জেনে কত দ্রুত আমরা জাজমেন্টাল হয়ে যাই। কত দ্রুত নিজের ধৈর্য্যচ্যুতি ঘটাই। মনে মনে ভাবি- মানুষের স্বাভাবিক সহমর্মিতা পাওয়ার জন্য মানুষের কপালে কি সেই গাড়ির ড্রাইভারের মতো সবসময় স্টিকার লাগিয়ে রাখতে হবে। আমি চাকুরি হারিয়েছি। আমার মা মারা গেছে। বাবা ক্যান্সারে আক্রান্ত। ছেলে নিখোঁজ। আমি পঙ্গু। সম্পর্ক নষ্ট হয়ে গেছে। বোন পাগল হয়ে গৃহে বন্দি। পাশ করে চাকুরি পাচ্ছিনা। দয়া করে আমার প্রতি সহনশীল হোন। কারণ- স্টিকার না দেখলেতো আমরা সহনশীল হইনা। আবার অনেক সময় দেখেও হইনা। সব মানুষের সব দুঃখ, কষ্ট, যন্ত্রনা দৃশ্যমান হয়না বলে কি মানুষের প্রতি মানুষের স্বাভাবিক সহনশীলতাও দৃশ্যমান হবেনা। অথচ, আমরা চাইলেই কারো গায়ে কোনো লেভেল লেখা থাকুক কিংবা না থাকুক পরষ্পরের প্রতি আরেকটু সহনশীল হতে পারি। অন্যের প্রতি আরেকটু শ্রদ্ধাশীল হয়ে নিজের জীবন এবং অন্যের জীবনটাকে আরেকটু সহজ করে তোলতে পারি। ( এই লেখার কিছু অংশ অনুদিত আর কিছু অংশ নিজস্ব)
আমেরিকাকে সভ্য বলি কি করে। গত পরশুই এক সাদা বন্দুকধারী আটজন এশিয়ান আমেরিকানকে গুলি করে মেরে ফেলেছে। ভারতকে গণতান্ত্রিক দেশ বলি কিভাবে। গত পরশুই মন্দিরের কলে পানি পান করতে যাওয়ার অপরাধে এক দরিদ্র মুসলমান ছেলের উপর নিষ্ঠুর অত্যাচার করা হয়েছে। বাংলাদেশকে অসাম্প্রদায়িক দেশ বলি কিভাবে- সামান্য কথার জের ধরে হিন্দুভাইদের ঘর বাড়ি লুন্ঠিত হয়েছে। কেউ বলি সিসি কই, ভিডিও কই- নানা হাবিজাবি। আমার কোনো কিছু দেখার কিংবা প্রমাণের দরকার নেই। আমার স্কুল বন্ধু রতনদের হিন্দু পরিবারকে আমি খুব কাছ থেকেই দেখেছি। ধর্ম ভাইরাস না। ধর্মান্ধতাই ভাইরাস। জাতি ভাইরাস না। জাতি বিদ্বেষটাই ভাইরাস। বর্ণ ভাইরাস না। বর্ণবাদটাই ভাইরাস। টিকায় হয়তোবা করোনা ভাইরাস দূর হয়ে যাবে। কিন্তু যুগ যুগ ধরে চলে আসা এই সব ভয়ঙ্কর ভাইরাসগুলো দূর হবে কিভাবে।
কাউকে তাড়িয়ে দেয়াটা ধর্ম না ভাই। জড়িয়ে নেয়াটাই ধর্ম। কারো ঘর আগুনে পুড়ানোটা ধর্ম না। রক্ষা করাটাই ধর্ম। কাউকে মারা ধর্ম না। বাঁচানোটাই ধর্ম। 
"কলমে হাসনা" বা দুটো হারিয়ে যাওয়া কলমের গল্প প্রথম গল্পটি এক অভাজনের। তার মুখেই শুনি। কলম হারিয়ে স্কুল থেকে ঘরে ফিরি। বাবা আর মায়ের সংসারে নিত্যদিনের কলহ। আমার এই কলম হারানো তাদের কলহকে আরো বাড়িয়ে দেয়। মায়ের ওপর রাগটা এসে পড়ে এসে পড়ে আমার উপর। বাবা খুব প্রহার করেন। ভর্ৎসনা করেন- আমাকে দিয়ে কিছু হবেনা। যে একটা কলম ঠিকমতো রাখতে পারেনা। সে জীবন চালাবে কিভাবে। এ ছেলে বড় হয়ে অপদার্থ ছাড়া আর কিছুই হবেনা। কিছুদিন পর আবারও আমার কলম হারায়। নির্ঘাত বাবার মার খাবো। মা বকবেন। আমাকে নিয়ে গৃহে উত্তাপ বাড়বে। আমার খুব ভয় হয়। কলম ছাড়া আমি ঘরে যাবোনা। জীবনের প্রথম আমি চুরি করলাম। এক ক্লাসমেটের কলম চুরি। ক্লাসমেট টিচারকে জানায় । কেউ স্বীকার করেনা। স্যার ছিলেন খুবই কড়া। ধমকালেন। আমার কিছু বলার আগেই আরেকজন বলে দেয় আমিই চুরি করেছি। প্রচণ্ড রৌদ্রতাপে আমাকে বাইরে দাঁড় করিয়ে রাখা হয়। খোলা মাঠে যতনা আমার শরীর রোদে পুড়ে। তার চেয়ে বেশি পুড়ে আমার মন। দেখি, আকাশে উড়ছে আমার মতো রোদে পুড়া এক চিল। কিন্তু চিল মুক্ত। আমি বন্দি। রোদেপুড়া মাঠে নির্জন একাকী দ্বীপে বন্দি। পর দিন স্কুলে আমার নাম হয় কলম চোর। চোরের কি আর পড়ালেখা হয়। আমারও হয়না। ঘরে আর স্কুলে দুজায়গায় প্রত্যাখাত হতে হতে একদিন আমি স্কুল পালালাম। তারপর ঘর ছাড়লাম। ভাবছেন- এরপর নিশ্চয়ই আমার জীবনের মোড় ঘুরে গেছে। জ্বিনা। এইরকমের জীবনকাহিনী গুলো গল্পে সফল হলেও বাস্তবে হয় খুবই কম। আমি অভাজনই হলাম। ব্যর্থ মানুষ হিসাবে অভাজনদের খাতায় নাম লিখালাম। ২য় গল্পঃ এটা এক মায়ের গল্প। তাঁর কাছ থেকেই শুনি। ছেলে কলম হারিয়ে স্কুল থেকে ফিরে। জিগ্যেস করি -আহারে বাবু, কলম ছাড়া তুমি লিখলে কিভাবে। এক বন্ধুর কাছ থেকে চেয়ে নিয়ে মা। খুবই ভালো করেছো। তা তুমি যখন বন্ধুর কলম নিয়ে নিলে তখন তোমার বন্ধুটি কি করলো। ও আমার পাশেই বসেছিলো। তোমার বন্ধুকে তুমি বসিয়ে রাখলে।ও কি তোমার কাছ থেকে এ জন্য কিছু চেয়েছিলো? জ্বি না মা। দেখেছো। কত ভালো ছেলে। তুমিও চাইলে ওর মতো ভালো হতে পারো। এক কাজ করো- কালকে থেকে তুমি অতিরিক্ত একটা কলম নিয়ে স্কুলে যাবে। এই কলমটির নাম হবে- "কলমে হাসানা" মানে উত্তম কলম। যখনই কেউ তোমার মতো কলম হারিয়ে ফেলবে কিংবা স্কুলে নিয়ে যেতে ভুলে যাবে, অথবা কারো দরকার হবে তখন তুমি তাকে এই কলমে হাসানাটা দিয়ে লিখতে দিবে। আর লিখা শেষ হয়ে গেলে ফেরত নিবে। স্কুলের সবাই জেনে গেছে ছেলের কাছে অতিরিক্ত একটা কলম আছে। কারো কলম খোয়া গেলে ওর কাছ থেকে চেয়ে নেয়। এমনকি অনেক সময় স্যাররা ওকে আনন্দ দিতে দরকার না হলেও ইচ্ছে করেই ওর কাছ থেকে কলম চেয়ে নেন। ছেলে প্রথম দিকে স্কুল একেবারেই যেতে চাইতোনা। ভালো করে রিডিং পড়তে পারতোনা। কিন্তু এই কলমে হাসনা ব্যাপারটা ওকে এতো বেশি আনন্দ দেয়- স্কুলের প্রতি তার এক মমতা তৈরি হয়। তৈরি হয় তার পড়ালেখার প্রতি আগ্রহ। একদিন ও অসুস্থ । বললাম বাবা- আজকে আর স্কুলে যাওয়ার দরকার নেই। ছেলে বলে - মা আমি যদি স্কুলে না যাই। আর কারো কলম খোয়া গেলে সে লিখবে কিভাবে। কলমে হাসনা যে আমার ব্যাগের ভিতরে। আনন্দাশ্রুতে ছেলেকে আমি বুকের সাথে জড়িয়ে ধরি। আমার ছেলের পড়ালেখায় শুধু মন ভালো হলোনা। ভালোভাবে উচ্চশিক্ষা সমাপ্ত হলো। ঘর হলো। সংসার হলো। সবচেয়ে বড় যে জিনিসটি হলো কলমে হাসনা সারাজীবনের জন্য তাকে একজন পরোপকারী মানুষ বানালো। প্রতিদিন আপনার সামর্থ্য হবেনা কারো জন্য অতিরিক্ত খাবার কেনার। তবে যদি সুযোগ পান- মাঝে মধ্যে অতিরিক্ত একটা লাঞ্চ বক্স কিনে শিশুর মাধ্যমে অন্যেক কাউকে দিন। যদি পারেন বছরে অন্ততঃ একবার একটা পোষাক কিংবা এক জোড়া জুতো কিনেও আপনার শিশুর হাত দিয়ে কাউকে দিতে পারেন। আপনি নিজে খাবার রান্না করলে একটু বেশি রান্না করে - সন্তানকে দিয়ে কারো বাড়িতে পাঠান। এই সব ছোট ছোট কাজ গুলো তার পুরো জীবনের উপর প্রভাব ফেলে। জীবনে সে শুধু প্রতিযোগী হতে শিখবে না। সহযোগী হতেও শিখবে। সে শুধু বৈষয়িক মানুষ হিসাবে গড়ে ওঠবে না। একজন মানবিক মানুষ হিসাবেও গড়ে ওঠবে। আমাদের শিক্ষিত মানুষের অভাব নেই। মানবিক মানুষেরই আজ বড় অভাব। শিশুদের মনটা বড়ই কোমল। তাই, শৈশবের সব কিছুই তাদের বুকে লেগে থাকে। শাসন করতে গিয়ে যেন ওদের কোনো রকম টর্চার না করি। এতে লাভের চেয়ে ক্ষতি হয় খুব বেশি। নিজ সন্তানকে যে আদর্শে গড়ে তোলতে চাই, সেই আদর্শটা যেন সবার আগে নিজের জীবনের উপর প্রতিফলন ঘটাই। কারণ- কোনো শিশুই শুনে শিখেনা। সে তার পিতামাতাকে দেখেই শিখে। শিশুকে কলহ না দেখিয়ে তাই মমতা দেখাই, স্বার্থ না দেখিয়ে পরোপকার দেখাই, বিলাসিতা না দেখিয়ে জীবন আদর্শ দেখাই। আর, এটাই হবে একটা শিশুর জীবনে সবচেয়ে বড় ইনভেস্টমেন্ট। 
বিশ্বে যেমন নানা ধর্মের মানুষ আছে, ঠিক তেমনি একটি রাষ্ট্রেও নানা ধর্মের, নানা জাতের মানুষ ছিলো, আছে এবং থাকবে। এটাই সত্য। তাই, ধর্মীয় জাতীয়তাবাদ, রাষ্ট্রীয় জাতীয়বাদ এবং ভৌগোলিক জাতীয়বাদ আলাদা। হযরত ইব্রাহীম আঃ এ ক্ষেত্রে শুধু মুসলমান জাতির পিতা না। রিলিজিয়নের ক্ষেত্রে তিনি তিনটি প্রধান ধর্মীয় মানুষেরই পিতা। আবার, রিজিয়নের ক্ষেত্রেও রয়েছে প্রতিটি জাতির আলাদা পিতা। একটি স্বাধীন সার্বভৌম জাতি গঠনে যদি কোনো নেতার অবিসংবাদিত ভূমিকা থাকে- তখন সেই জাতি তাকে জাতির পিতা হিসাবে মেনে নেয়। আফগানরা মুসলমান। তাদের বাবা শাহ মানে জাতির পিতা হলেন আহমদ শাহ দুররানি। আবার ফিদেল ক্যাস্ট্রো কিন্তু কিউবানদের জাতির পিতা না। ওদের "পাদ্রে দি লা প্যাট্রিয়া" মানে জাতির পিতা হলো কার্লোস ম্যানুয়েল দি পাদেস। ফিদেলের নামে অবশ্য কিউবাতে কিছুই নেই। সেটা তিনি চান নি। তিনি বলেছেন- আমি মনুমেন্টে থাকতে চাইনা। আমি মননে থাকতে চাই। আমেরিকার জাতির পিতা ওয়াশিংটন। যে পাকিস্তানী জান্তার বিরুদ্ধে আমাদের স্বাধীনতার রক্তক্ষয়ী বিজয় , যারা বাঙ্গালকে ভালো মুসলমান মনে করতো না- তাদের জাতির পিতা কায়দে আযম বা বাবাই কঔম হলেন মুহম্মদ আলি জিন্নাহ, ভারতের বাপুজি ইন্দিরা গান্ধি, নেপালের পৃথ্বি নারায়ন শাহ, তার্কির আতাতুর্ক বা জাতির পিতা হলেন মোস্তফা কেমাল, তিউনিসিয়ার জাতির পিতাকে বলে - আল মুজাহেদ আল আকবর বা সুপার কমাণ্ডার। তাদের সুপ্রীম লিডার হলেন হাবিব মুজাহিদ। আবার জাপানে কোনো নির্দিষ্ট জাতির পিতা নেই। তাদের সম্রাটই তাদের জাতির পিতা। তাই, কেউ যখন আমাকে বলে- আপনি একজন ধর্মপ্রান মুসলমান হয়েও বঙ্গবন্ধুকে জাতির পিতা বলেন কিভাবে। আমি হেসে বলি- ঠিক এইভাবে। আপনার রাজনৈতিক মত পার্থক্য থাকতে পারে। কিন্তু বাংলাদেশের স্বাধীনতা অর্জনে যিনি ৫৫ বছরের সংগ্রাম মুখর জীবনের চার ভাগের এক ভাগই কারাগারে কাটিয়ে দিয়েছেন। তাঁর অবদানকে অস্বীকার করবেন কীভাবে? দেশের মাটি, জল, বায়ু, নদী বলে যায় নিরবধি, মানুষ বড় মিথ্যা কথা কয়। ১৭ই মার্চ জন্মেনি মুজিব। সেদিন জন্মেছিলো- এক স্বাধীন বাংলার হৃদয়। আজ এই মহান নেতাকে গভীর শ্রদ্ধার সাথে স্মরণ করছি।
পশ্চিমবঙ্গে এখন রাজনীতির মাঠে খুবই উত্তাপ। ধাক্কা পাল্টা ধাক্কার মাঝে মমতা পা ভেঙ্গে হাসপাতালে ছিলেন গত পরশু। ছাড়া পেয়েছেন কিনা জানিনা। শামীম ওসমানের খেলা হবে ডায়লগটি প্রচুর জনপ্রিয়তা পেয়েছে। টিএমসি এটা নিয়ে ওদের নির্বাচনী গানই বানিয়ে ফেলেছে। কালো টাকা নিয়ে প্রার্থীরা ভোটারের ঘরে ঘরে যাচ্ছেন। এরি মাঝে এই কৌতুকটি কলকাতার রাজনীতিতে একেবারে ভাইরাল হয়ে গেছে । অবশ্য এটাকে কৌতুক না বলে রাজনীতির এক নির্মম বাস্তবতা বলাই ঠিক হবে। এক প্রার্থী জনৈক বৃদ্ধ চাচাকে সালাম দিয়ে বলছেনঃ চাচা মিয়া সারাদিন মাঠে কাজ করে দুইশত টাকা পাননা। এই নিন একবারে পাঁচশত টাকা। ইলেকশানে ভোট টা আমাকে দিয়ে দিয়েন। ভাতিজা আমার পাঁচশত টাকার দরকার নাই। পাঁচশত টাকার পরিবর্তে তুমি আমাকে একটা গাধা কিনে দাও। ঠিক আছে চাচা। আপনি ক্ষেতের কাজ শেষে বাড়ি ফিরার আগেই গাধা পেয়ে যাবেন। সন্ধ্যার আগে গাধা ছাড়াই প্রার্থী চাচার কাছে এসে বলে- চাচা বিশ হাজার টাকার কমেতো কোনো গাধাই কিনতে পাওয়া যায়না। চাচা এবার দীর্ঘশ্বাস ছেড়ে বলেন- বিশহাজার টাকার নিচে গাধা কিনতে পাওয়া যায়না। অথচ পাঁচশত টাকায় ভোটার কিনে ফেলতে চাও। কী নির্মম! আমাদের মূল্য তোমাদের কাছে একটা গাধার চেয়েও কম।
ঘটনা সত্য। সুতরাং সতর্ক থাকুন। সাবধানের মাইর নাই। ভ্যাকসিনের ২য় ডোজ নিয়ে ঘরে ফিরার পথেই রোগী চোখে আন্ধার দেখা শুরু করছে। তারপরও উবার ড্রাইভারকে নিয়ে কোনো রকমে রোগী ঘরে ফিরে । সময় যায় কিন্তু তার চোখের ঝাপসাতো যায়না। সে ভ্যাকসিনেশন সেন্টারে ফোন করে জানতে চায়- সে কি প্রাইমারি কেয়ার ডাক্তারের কাছে যাবে । নাকি জরুরী ভিত্তিতে হাসপাতালে যাবে। তাকে বলা হলো- ডাক্তারের কাছেও যাওয়ার দরকার নেই। হাসপাতালেও যাওয়ার দরকার নেই। সে যেন তাড়াতাড়ি করে ভ্যাকসিনেশন সেন্টারে এসে নার্সের সাথে দেখা করে। নার্সের সাথে আলগা পিরিত করতে গিয়ে নিজের চশমা রেখে ভুল করে সে নার্সের চশমা চোখে পরে চলে গেছে। সুতরাং সাবধানে থাকুন। সবসময় আলগা পিরিত থেকে দূরে থাকুন 🙂 🙂 🙂
না কোনো মাজার নেই, ওরশ নেই, তাবলিগ নেই, রাস্তার মোড়ে মোড়ে কোনো মসজিদ নেই, রাত জেগে ওয়াজ নেই, নসিহত নেই, স্কলার নেই, , পীর নেই, মুরিদ নেই, কুতুব নেই, আবদাল নেই, মোটিভেশন নেই, আমরা শ্রেষ্ঠ জাতি বলেও কোনো কিছুই নেই। এগুলোর সব কিছু ছাড়াই জাপান একটা সুশৃঙখল জাতিতে পরিণত হয়েছে। গত ত্রিশ বছরের মধ্যে কোনো দূর্নীতি নেই, কোনো ঘুষ নেই, কোনো ধর্ষণ নেই, স্কুলে কোনো ছাত্রকে বেত্রাঘাতের একটা রেকর্ড পর্যন্ত নেই। কোনো কাজের জন্য কোনো ফাইল আটকে পড়ার নজির নেই। কারো সুপারিশ ছাড়া কোনো ছাত্র স্কুলে ভর্তি হতে পারছেনা, কারো প্রমোশন হচ্ছেনা- এমন দৃষ্টান্তও নেই। দলীয় ভাবে জাপানের কোনো বিশ্ববিদ্যালয়ে কোনো শিক্ষকের নিয়োগও নেই। রাস্তায় পড়ে থাকা বুভুক্ষু মানুষও নেই। আছে শুধু কর্মনিষ্ঠা, শৃঙখলা । ভূমিকম্পের সময় সব খাবার ক্যাম্পে রেখে দেয়া হয়েছিলো। নিজের প্রয়োজনের চেয়ে বেশি কেউ একটা রুটিও নিয়ে যায়নি। ত্রান কেন্দ্রে একজন প্রহরীকেও পাহারাদার রাখতে হয়নি। লাইন দাঁড়িয়ে সবাই যার যার মতো প্রয়োজনীয় খাবার নিয়ে গেছে। লাইন দাঁড়ানো শেষ ছেলেটির হাতে খাবার প্যাকেট দেয়ায় -সে সেই প্যাকেট আবার লাইনের সামনে রেখে এসেছে। যদি তার সামনে দাঁড়ানো কারো খাবার কম পড়ে যায়। জাপানে কোনো কালো বাজারি দ্রব্যের দাম বাড়িয়ে মানুষকে জিম্মি করেনা। কেউ খাবারে ভেজাল মেশায় না। রাস্তাঘাট গুলো এতো ঝকঝকে পরিষ্কার। বাড়িয়ে বলছিনা- নিজের চেহারা রাস্তায় দেখা যায়। শুধু বয়স্ক কিংবা যুবকরা না একজন শিশুও জাপানের রাস্তায় যেখানে সেখানে ময়লা ফেলে রাখেনা। কোনো প্রোগ্রাম এক মিনিট দেরিতে শুরু হয়নি। এক মিনিট ট্রেন লেট করেছিলো বলে - পত্রিকার পাতায় ক্ষমা চাওয়া হয়েছিলো। টেকনোলজি আর ডেভেলপমেন্টে জাপান পৃথিবী থেকে দশবছর এগিয়ে আছে। পুরো পৃথিবীর খাবার ফুরিয়ে গেলেও জাপানে আগামি ত্রিশ বছরের জন্য খাবার মজুদ আছে। বোমায় কয়লা হয়ে যাওয়া জাপান পুরো দুনিয়ার গাড়ীর বাজারে নেতৃত্ব দিচ্ছে। অথচ, জাপানে ভার্চুয়ালি কোনো ন্যাচারাল রিসোর্স বলতে গেলে কিছুই নেই। জাপানের মানুষের মাঝে আছে শুধু বিনয় আর বিনয়। আর ক্ষমাপ্রার্থনা। অবসরে যাওয়া জাপানি প্রধানমন্ত্রী বারবার বলছেন- কি করতে পেরেছি তার জন্য দয়া করে গুন কীর্তন করবেন না। বরং যা করতে পারিনি। সেটার জন্য ক্ষমাপ্রার্থণা করছি। দু হাত একসাথে করে- জনগনের সামনে মাথা নীচু করে- (যেটা জাপানি কালচার) - বারবার ক্ষমা চাচ্ছিলেন জাপানের বিদায়ী প্রধানমন্ত্রী সিনজো আবে। সামনে রোজা আসছে। দেখবেন রোজার আগমনে অন্যান্য মুসলিম দুনিয়া শান্ত হয়ে আসছে। মানুষের মাঝে একটা ভাবগম্ভীর পরিবেশ তৈরি হচ্ছে। কিন্তু আমাদের দেশে শুরু হয়ে যাবে কেনা কাটার মচ্ছব। যার দুই কেজি পিঁয়াজ দরকার সে কিনবে বিশ কেজি। যার এক কেজি চিনি দরকার সে কিনবে- দশ কেজি। এমন করে খাবার মজুদ করা শুরু হবে - যেন সারা বছর আমার না খেয়েছিলাম। রোজার পরও আর কোনোদিন খাবার খাবোনা। দুনিয়ার সব খাবার এই ত্রিশ দিনেই খেয়ে শেষ করে ফেলতে হবে। এই সুযোগে পবিত্র রমজানের ব্যানার টাঙ্গিয়ে দ্রব্যমূল্যের দাম বাড়িয়ে ব্যবসায়ীরাও অপবিত্র কাজ করা শুরু করে দিবে। আমাদের মোড়ে মোড়ে এতো এতো মসজিদ, মাঠে মাঠে এতো ওয়াজ , গলিতে গলিতে এতো মাজার হওয়ার পর কি এমন পরিবর্তন হলো। ধর্মের দোষ দিচ্ছিনা, মসজিদেরও না, মাজারেরও না। শুধু আত্মসমালোচনা করছি। নিজের বিবেকের কাছে নিজেই প্রশ্ন রাখছি। এই যে রাস্তার ময়লার আবর্জনা। এটা কোনো ইসলাম করতে বলেছে। এগুলো কারা করেছে। ইহুদি, নাসারা নামক নাপাকরা। নাকি ঈমানদার বলে পরিচয় দেয়া মুসলমানরা। পরিষ্কার পরিচ্ছন্ণ থাকা না আমাদের ঈমানের অঙ্গ। তবে, এই ঈমান এতো নোংরা হলো কেমন করে? এই নোংরা ঈমান নিয়ে কি করে আমরা আল্লাহর কাছে হাজির হবো। জানিনা কোনো সিস্টেমে জাপান এতো উন্নতি লাভ করলো। এতো পরিচ্ছন্ন হলো, এতো বিনয়ী আর সততার এতো অনন্য নজীর তৈরি করলো। শুধু জানি, তারা মুসলমান না। আর, দেশটির রাষ্ট্র ধর্মও ইসলাম না।
"আমাদের প্রিয় হুজুররা এই ঘটনাটি হয়তো আরো ভালোভাবে জানেন" সাহাবার নাম স্মরণে নেই। তবে বেশ কয়েক বছর আগে আল ফারুক মসজিদে এই ঘটনাটি শুনে আমাদের সবার চোখ খুবই অশ্রুসিক্ত হয়েছিলো। ঘটনাটি জানা আজকের এই দিনে খুবই জরুরি। নবী সাঃ মদীনায় হিজরতের পর এক জন দুজন করে মানুষ ইসলাম গ্রহণ করছে। কেউ কেউ নবী সাঃ এর কাছে আসে। তাঁর কথা মনোযোগ দিয়ে শুনে। তারপর চলে যায়। মদীনার মানুষের মন অপেক্ষাকৃত অনেকটা নরম প্রকৃতির। শান্ত মেজাজ। এরা নবী সাঃ কে ভালোবাসে । কিন্তু ধর্মান্তরিত হওয়ার মতো মনোবল অনেকের তৈরি হয়নি। এমনি একজন মানুষ কিছুদিন পর ইসলাম গ্রহণ করলেন। হযরত আলী রাঃ তাকে জিগ্যেস করলেন- নবী সাঃ এর কোন জিনিসটি আপনার এতো ভালো লাগলো যে আপনি ইসলাম গ্রহণ করলেন। উনি বললেন- আমার বুকের মানিক , কলিজার টুকরা সন্তানকে কোথাও খুঁজে পাচ্ছিনা। দু দিন থেকে নিখোঁজ। সন্তান হারানোর হাহাকার সেই পিতামাতা বুঝে যাদের সন্তান হারিয়ে গেছে অথবা মারা গেছে। এই বেদনা শুধু অনুভব করা যায়। কিন্তু কাউকে বুঝানো যায়না। আমি পাগলের মতো সন্তানকে খুঁজছি। ছেলের মা ঘরে রোনাজারি করছেন। খুঁজতে খুঁজতে মদিনা মসজিদের সামনে আসি। দেখি, নবী সাঃ সাহাবাদের নিয়ে বসে আছেন। জিগ্যেস করলাম- ও ভাই। তোমাদের মাঝে কেউ কি আমার ছেলেটাকে দেখেছো। নবীর সাথীদের একজন বললেন- আমি অনেক দূর থেকে এখানে এসেছি। তবে আসার সময় একটা এতিম খানায় দেখলাম- মানুষ বলাবলি করছে- একটা শিশু পাওয়া গেছে। শিশুটি তার কোনো ঠিকানা বলতে পারছেনা। আমি জানিনা, সেই শিশুটি আপনার কিনা। তবে আপনি এতিম খানায় গিয়ে দেখতে পারেন। লোকটির কথা শুনে কলিজার মানিককে বুকে নেয়ার জন্য আমি দৌড়াতে শুরু করলাম। ঠিক তখনি নবী সাঃ ডাক দিয়ে বললেন- ভাই আপনি একটু দাঁড়ান। আমার একটু কথা শুনে যান। আমার এখন এক মুহুর্তও দাঁড়ানোর সময় নাই। যা শুনার তা পরে এসে শুনছি। নবী সাঃ বললেন- পরে শুনলে হবেনা। দয়া করে যাওয়ার আগে আমার কথাগুলো শুনুন। বিচলিত মনে আমি দাঁড়ালাম। এই সময় নবী সাঃ এমন কি কথা আমাকে শুনাতে চান। নবী সাঃ বললেন-সন্তানকে দেখার জন্য আপনার আকুতি বুঝতে পারছি। আপনি যখন এতিম খানায় পৌঁছাবেন তখন দয়া করে তাকে বুকের সাথে জড়িয়ে ধরবেন না। আপনি দু দিন আপনার সন্তানকে দেখেন নি। সেই জন্য আপনার বুকে এই মুহুর্তে গভীর টান তৈরি হয়েছে। তারপরও তাকে দেখে সন্তান সন্তান বলে রোনাজারি করবেন না। তাকে স্বাভাবিকভাবে নাম ধরে ডাকবেন। একটু ধৈর্য্য ধরবেন। আমি বললাম- নবীজী এ কেমন কথা। শুনেছি আপনিতো দয়ার নবী। পিতা তার সন্তানকে সন্তান বলে ডাকলে কি ক্ষতি হয়। ক্ষতি আপনার না। আপনার সন্তানেরও না। কারো ক্ষতি হবেনা তবে হৃদয়ে ক্ষত হবে ইয়াতিম শিশুদের। যখন আপনি আপনার সন্তানকে তাদের সামনে সন্তান সন্তান বলে ডাকবেন, গভীর ভালোবাসায় বুকের সাথে জড়িয়ে ধরবেন। তখন, এই দৃশ্যটি দেখলে বাকি ইয়াতীম শিশু যারা আছে-তাদের খুব কষ্ট হবে। তারাতো এমন পুত্র ডাক শুনেনি। এমন আদর কখনো তাদের পিতামাতার কাছ থেকে পায়নি। আপনি যখন- তাকে ঘরে নিয়ে আসবেন। তখন তাকে বেশি করে আদর করেন। আপনার সমস্ত ইচ্ছে পূর্ণ করুন। সন্তান বলে তাকে শতবার ডাকুন। চুমুয় চুমুয় ভরিয়ে দিন। আপনি এখন আপনার শিশুর কাছে যান। তাকে ঘরে নিয়ে আসুন। তার ঘর আছে। কিন্তু কত ইয়াতিম শিশুর ইয়াতিমখানা ছাড়া তার আর কোনো ঘর নেই। বলে নবী সাঃ চোখ মুছলেন। নবীর টলমল চোখের অশ্রুতে যেন আমি এক দয়ার সাগর দেখতে পেলাম। ইয়াতিম শিশুদের বুকের আহাজারি যে এভাবে অনুভব করতে পারে সেইতো আসল নবী। এইতো ইসলাম। ঐ দিনই আমি আমার হারানো শিশুপুত্রকে নিয়ে এসে স্বপরিবারে ইসলাম ধর্ম গ্রহণ করলাম। যার বুকে দয়া নাই, মমতা নাই। তারতো কোনো ধর্ম নাই। আজ হুজুরদের ইয়াতিম শিশুদের বা পড়তে যাওয়া ছোট ছোট মাসুম বাচ্চাদের এমন নির্দয়ভাবে প্রহার করতে দেখলে- মনটা বড় বিদীর্ণ হয়। শাসন করা ভালো। কিন্তু টর্চার করাতো ভালোনা। শাসন আর টর্চার করাতো একনা। নবী সাঃ এর সবচেয়ে বড় গুন তাঁর দয়া। আর এই দয়ার গুনেই দুনিয়া জয় করার আগে তিনি মানুষের হৃদয় জয় করেছিলেন। এমন দয়াবান নবী সাঃ কে আমরা বুঝবো কবে। আমরা দয়াবান মানুষ হবো কবে?
আমি এক ছাত্রকে চিনতাম। হল থেকে হেঁটে হেঁটে সে ধানমন্ডি ১৫ তে যেতো টিউশনি করাতে। টিউশনি শেষ করে আবার হেঁটে হেঁটে হলে ফিরতো। তখন হাতে মোবাইল ছিলোনা। তার হাতে থাকতো নোট। হাঁটার সময় সে নোট পড়তো আর হেঁটে টিউশনি করে ভাড়া বাচাতো। একদিন সে ছাত্রকে পড়াচ্ছে। এমন সময় সে শুনে ছাত্রের পিতা ছাত্রের মাকে বলছেন- স্যারকে আজ দেখলাম হেঁটে হেঁটে আসছেন। মা বলছেন- হেঁটে যখন আসতে দেখলে - তখন তুমি ওনাকে রাইড দিলে না কেন? রাইড দিলাম না কারণ- এতে হয়তো উনি লজ্জা পেতেন বা বিব্রত বোধ করতেন। তাছাড়া, প্রতিদিনতো আমি রাইড দিতে পারবোনা।প্রতিদিন রাস্তায় উনার সাথে আমার দেখাও হবেনা। একটা কাজ করো- আজ থেকে স্যারকে আর রাতে নাস্তা দিবানা। রাতে খাবার খেতে দিবা। ছাত্রের চোখ অশ্রুসিক্ত হলো। মধ্যবিত্ত পরিবারের সন্তানদের এরকম অসংখ্য অদেখা অশ্রু আছে । সব অশ্রু শুধু প্রেমঘটিত না। জীবন ঘটিত অশ্রুপাতও আছে। এক ছাত্রকে চিনতাম। হুট করে বাবা মারা গেলেন। ভাই বোন এগারো জন। সে পরিবারের সবচেয়ে বড় সন্তান। কি করবে সে। সে হলো নৌকার মাঝি। নৌকা বেয়ে বেয়ে সে পরিবারের হাল ধরলো। ভাইবোন সবাইকে শিক্ষিত করালো। সবাইকে বিয়ে শাদি দিলো। মাকে হজ্ব করালো। কিন্তু অসম্ভব মেধাবী হওয়ার পরও তার আর পড়ালেখা হলোনা। ভাই বোন সবার স্বপ্ন বুনে দিতে গিয়ে নিজের সংসার করাও তার হলোনা। জীবনের কত ঘাত প্রতিঘাতে কত মেধাবীরা এরকম ঝরে পড়ে গেছে, কত মেধাবীরা খেয়া নৌকার মাঝি হয়ে গেছে সেটা কেউ জানেনা। আমরা ম্যুভি,স্পোর্টস, সংগীত জগতের তারকাদের চিনি কিন্তু একেকটি মধ্যবিত্ত পরিবারে পর্দার আড়ালে থাকা এই সব জীবন যোদ্ধা তারকাদের চিনিনা। লড়াই করেও হেরে যাওয়া সংগ্রামী মানুষের কথা কোথাও লিখা থাকেনা। অসংখ্য ছাত্র আছে যারা গণরুমে রাত কাটিয়ে, গণ শৌচাগারে লাইন ধরে প্রাতঃক্রিয়া শেষ করে এর পর রেডি হয়ে কোনো রকমে কলা রুটি খেয়ে বা না খেয়ে ক্লাসে উপস্থিত হয়। কয়েকদিন আগে ইউ টিউবে একটা ডকুমেন্টারি দেখলাম-একদিকে ছাত্ররা যখন জুমে ক্লাস শিখছে। অন্যদিকে আফ্রিকার হাজারো হাজারো শিশুরা ঘুম থেকে জেগে ওঠে দু তিন ঘন্টা পানির জন্য হাঁটছে। মোটিভেশন দিতে গিয়ে অনেকেই বলেন- দিনরাততো সবার জন্য চব্বিশ ঘন্টা। ও পারলে নিশ্চয়ই তুমিও পারবে। জ্বিনা। যে ছাত্রটি হেঁটে হেঁটে টিউশনিতে যায় আর যে প্রাইভেট কারে ক্যাম্পাসে যায় তাদের চব্বিশ ঘন্টা সমান না। যে ছাত্রটি গণশৌচাগারে লাইন ধরে প্রাতঃক্রিয়া শেষ করে কোনো রকমে কলা রুটি মুখে গুজে ক্লাসে যায় আর যে ঘুম থেকে জেগে ওঠে ডাইনিং টেবিলে খাবার রেডি পায় তাদের চব্বিশ ঘন্টা সমান না। যে শিশুটি পানির জন্য প্রতিদিন দু তিন মাইল হাঁটে আর যে শিশুটি ঘরে বসে অনলাইন দুনিয়ার নানা জ্ঞান বিজ্ঞানের জগতে হাঁটে তাদের চব্বিশ ঘন্টা সমান না। অসম্ভব মেধাবী হওয়ার পরও জীবন চালানোর প্রয়োজনে যাকে খেয়া নৌকার মাঝি হতে হয় আর যে আনন্দের জন্য খেয়া নৌকায় চন্দ্রিমা রাত উদযাপন করে তাদের চব্বিশ ঘন্টা সমান না। ডিসকভারির ডকু আছে। একটা ফিশ ট্যাংকে একটা শার্কের যেখানে বড়জোড় আট ইণ্চি গ্রোথ হয়। সেখানে সমূদ্রে একটা শার্কের গ্রোথ হয় আট ফুট। এখানে, শার্কের দোষ না। দোষ হলে পানির, পানির ট্যাংকের, শার্কের বেড়ে ওঠা পরিবেশের। "সবার জন্য সমান চব্বিশ ঘন্টা" এটা কেবল মাত্র ঘড়ির কাটার ক্ষেত্রে প্রযোজ্য। মানুষের জীবনের ক্ষেত্রে না। একেক জীবনের গল্প ও ভাই একেক রকম। একই গজ ফিতা দিয়ে ভূমি মাপা যায় । কিন্তু মানুষের জীবন মাপা যায়না। 
নারী দিবসের আলোচনা শেষে বক্তা গিয়েছেন একটা রেস্তোরায় খেতে। পরিচারক এসে স্বামী স্ত্রীর কাছ থেকে খাবারের অর্ডার নিয়ে গেলেন। কিছুক্ষণ পর অবাক হয়ে পরিচারক দেখেন- স্ত্রীর মাথাটা ধীরে ধীরে নীচু হচ্ছে.... নীচু হচ্ছে.....টেবিলের নীচে যাচ্ছে..চোরাবালির ভিতর মানুষ যেমন ধীরে ধীরে তলিয়ে যায় স্ত্রীর অবিকল সেই দশা হচ্ছে। স্ত্রীর কি এক অদ্ভূত আচরণ। আরো অবাক করা ব্যাপার- স্ত্রী যে টেবিলের নীচে তলিয়ে যাচ্ছে সেদিকে স্বামীর কোনো ভ্রুক্ষেপ নেই। তিনি এক নজরে নিবিষ্ট মনে সামনের দিকে চেয়ে আছেন। পরিচারক আর সহ্য করতে না পেরে জিগ্যেস করেই ফেললেন- স্যার...আপনি কি খেয়াল করছেন- আপনার স্ত্রীর অদ্ভূত আচরণ। তিনি ধীরে ধীরে টেবিলের নীচে তলিয়ে যাচ্ছেন। হায় !! হায়!! উনিতো ভেনিশই হয়ে গেলেন। স্যার বললেন- কই, আমিতো কাউকে ভেনিশ হতে দেখছি না। আমিতো দেখছি আমার স্ত্রী এই মাত্র রেস্তোরার দরজা দিয়ে ভিতরে প্রবেশ করলেন।
বাবার সাথে প্রায় ঘন্টাখানেক ধরে ব্যাংকে বসে আছি। বিরক্ত হচ্ছি খুব। যতনা নিজের উপর। তার চেয়ে বেশি বাবার উপর। অনেকটা রাগ করেই বললাম- বাবা- কতবার বলেছি- অনলাইন ব্যাংকিংটা শিখো। এটা শিখলে কি হবে? ঘরে বসেই তুমি এই সামান্য কাজটা করতে পারতে। শুধু ব্যাংকিং না। শপিংটাও তুমি অনলাইনে করতে পারো। ঘরে বসে ডেলিভারি পেতে পারো। খুবই সহজ। কিন্তু এই সহজ জিনিসটাই করবেনা। করলে আমাকে ঘরের বাইরে বের হতে হতোনা- তাই না? জ্বি বাবা তাই। এখানে এসে ঘন্টা খানেক অনর্থক বসে থাকতে হতোনা। এরপর বাবা যা বললেন- তাতে আমি নির্বাক হয়ে গেলাম। বাবা বললেন- এতো সময় বাঁচিয়ে তোমরা কি করো। ফোনেইতো সারাক্ষণ টিপাটিপি করো। কবে শেষদিন তুমি তোমার ফুফুর সাথে কথা বলেছো? দশ হাত দূরে প্রতিবেশী বৃদ্ধ জামিল চাচার খবর নিয়েছো। অথচ, আপন জনের সাথে দেখা করতে দশ মাইল পথ হেঁটেছি। সময় বাঁচানোর চিন্তা করিনি। মানুষ যদি মানুষের পাশেই না যায়- তবে এতো সময় বাঁচিয়ে কি হবে বলো। বাবার কথা পাশ থেকে মানুষেরা শুনছেন। আমি চুপচাপ বসে আছি। বাবা বললেন- ব্যাংকে প্রবেশের পর থেকে চারজন বন্ধুর সাথে কোশল বিনিময় করেছি। তুমি জানো -আমি ঘরে একা। তাই ঘর থেকে বের হয়ে আসাটাই আমার আনন্দ। এইসব মানুষের সাহচর্যটাই আমার সঙ্গ। আমারতো এখন সময়ের কমতি নেই। মানুষের সাহচর্যেরই কমতি আছে। ডিভাইস হোম ডেলিভারি এনে দিবে। মানুষের সাহচর্যতো আমাকে এনে দিবেনা। মনে পড়ে, দু বছর আগে আমি অসুস্থ হয়ে পড়েছিলাম। যে দোকান থেকে আমি দৈনন্দিন কেনাকাটা করি- তিনিই আমাকে দেখতে গিয়েছিলেন। আমার পাশে বসে থেকে মাথায় হাত রেখেছিলেন। চোখ অশ্রুসিক্ত হয়েছিলো। তোমার ডিভাইস বড়জোড় একটা যান্ত্রিক ইমেইল পাঠাবে। কিন্তু আমার পাশে বসে থেকে চোখের অশ্রুতো মুছে দিবেনা। চোখের অশ্রু মুছে দেয়ার মতো কোনো ডিভাইস কি তৈরি হয়েছে। সকালে হাঁটতে গিয়ে তোমার মা পড়ে গিয়েছিলেন। কে তাকে ঘরে পৌঁছে দিয়েছিলো? অনলাইন মানুষের একাউন্ট চিনে। সেতো মানুষ চিনেনা। মানুষের ঠিকানা চিনে। রাস্তায় পড়ে থাকা মানুষের ঘরতো চিনেনা। এই যে মানুষ আমার শয্যা পাশে ছিলো- তোমার মাকে ঘরে পৌঁছে দিলো। কারণ- দৈনন্দিন নানা প্রয়োজনে একজন আরেকজনকে চিনেছি। সবকিছু অনলাইন হয়ে গেলে- মানুষ "হিউম্যান টাচটা" কোথায় পাবে বলো? আর পায়না বলেই- পাশের ঘরে মানুষ মরে গিয়ে লাশ হয়ে থাকে- দূর্গন্ধ না আসা পর্যন্ত কেউ কারো খবরও আর রাখেনা। বড় বড় এ্যাপার্টম্যান্টগুলো আমাদের এ্যাপার্টই করে দিয়েছে। পুরো গ্রামে একটা টেলিভিশনে কোনো অনুষ্ঠান একসাথে দেখে সবার আনন্দ আমরা একসাথে জড়ো করতাম। এখন আমরা রুমে রুমে নানা ডিভাইস জড়ো করেছি। আনন্দ আর জড়ো করতে পারিনা। এই যে ব্যাংকের ক্যাশিয়ার দেখছো। তুমি উনাকে ক্যাশিয়ার হিসাবেই দেখছো। সেলসম্যানকে সেলসম্যান হিসাবেই দেখছো। কিন্তু আমি সুখ দুঃখের অনুভূতির একজন মানুষকেই দেখছি। তার চোখ দেখছি। মুখের ভাষা দেখছি। হৃদয়ের কান্না দেখছি। ঘরে ফিরার আকুতি দেখছি । এই যে মানুষ মানুষকে দেখা এটা বন্ধন তৈরি করে। অনলাইন শুধু সার্ভিস দিতে পারে। এই বন্ধন দিতে পারেনা। পণ্য দিতে পারে, পূণ্য দিতে পারেনা। এই যে মানুষের সাথে হাসিমুখে কথা বলা- কোশলাদি জিগ্যেস করা। এখানে শুধু পণ্যের সম্পর্ক নাই। পূণ্যের সম্পর্কও আছে বাবা। বাবা, তাহলে টেকনোলজি কি খারাপ? টেকনোলজি খারাপ না। অনেক কিছু সহজ করেছে নিঃসন্দেহে সত্য। জুমে লাখে লাখে ছেলেমেয়েরা পড়ছে, শিখছে। এটাতো টেকনোলজিরই উপহার। তবে, টেকনোলজির নেশাটাই খারাপ। স্ক্রিন এ্যাডিকশান ড্রাগ এ্যাডিকশানের চেয়ে কোনো অংশে কমনা। দেখতে হবে- ডিভাইস যেন আমাদের মানবিক সত্তার মৃত্যু না ঘটায়। আমরা যেন টেকনোলজির দাসে পরিণত না হই। মানুষ ডিভাইস ব্যবহার করবে। মানুষের সাথে সম্পর্ক তৈরি করবে। কিন্ত ভয়ঙ্কর সত্য হলো -এখন আমরা মানুষকে ব্যবহার করি আর ডিভাইসের সাথে সম্পর্ক তৈরি করি। মানুষ ঘুম থেকে ওঠে আপন সন্তানের মুখ দেখার আগে স্ক্রিন দেখে- সায়েন্টিফিক রিসার্চ ইন্সটিউট এটাকে ভয়ঙ্কর মানসিক অসুখ বলে ঘোষনা করেছে। কিছুদিন আগে আশা ভোসলে একটা ছবি পোস্ট করে ক্যাপশান লিখেছেন- আমার চারপাশে মানুষ বসে আছে। কিন্তু কথা বলার মানুষ নেই। কারণ সবার হাতে ডিভাইস। বাবা দীর্ঘশ্বাস ফেলে বললেন- জানিনা ভুল বলছি কিনা, তবে আমার মনে হয়- তোমরা পণ্যের লগো যতো চিনো। স্বজনের চেহারা তত চিনোনা। তাই, যত পারো মানুষের সাথে সম্পর্ক তৈরি করো। ডিভাইসের সাথে না। টেকনোলজি জীবন না। স্পেন্ড টাইম উইথ পিপল, নট উইথ ভিডাইস। বাবাকে চাচা বলে কে একজন ডাক দিলো । বাবা কাউন্টারের দিকে হেঁটে যাচ্ছেন। এই প্রথম আমি বুঝতে পারলাম। বাবা ক্যাশিয়ারের দিকে যাচ্ছেন না। একজন মানুষ মানুষের কাছেই যাচ্ছেন। বাবাকে আমি অনলাইন শিখাতে চেয়েছিলাম। বাবা আমাকে লাইফলাইন শিখিয়ে দিয়ে গেলেন। 
ছবির এই ভদ্রলোক পাঞ্জাব বিশ্ববিদ্যালয়ের ভাইস চ্যান্সেলর অধ্যাপক নিয়াজ আহমেদ আখতার। ইউনিভার্সিটি অব লিডস থেকে ডঃ ডিগ্রি নিয়েছেন। নোবেল পুরষ্কারের জন্য মনোনীত হয়েছেন। সিতারা-ই -ইমতিয়াজ পুরষ্কার পেয়েছেন। যখনই সুযোগ পান তিনি তাঁর শৈশবের এই বাসতি দোসা গ্রামে আসেন। শৈশবের বন্ধুদের নিয়ে তুমুল আড্ডা দেন। চা পান করেন। গ্রামবাসীদের সাথে কবরস্থান পরিষ্কারে সহযোগিতা করেন। রাস্তা ঝাড়ু দেন। ছবি তোলার জন্য একদিন না বরং বছরের পর বছর ধরে তিনি এই কাজটি করে চলেছেন। তিনি বলেন- এ আর এমন কি। আমি বিশ্ববিদ্যালয়ের ভিসি হলেও এখানেতো আমি গ্রামেরই ছেলে। তিনি তাদের কাছে ভিসি না। তিনি তাদের কাছে ভাইও না, অধ্যাপকও না, মাস্টার ও না। সবার কাছে তিনি তাদের শৈশবের ছোট নিয়াজ। একজন মানুষ যত বড়ই হোক কিংবা যত বিখ্যাতই হোক - হৃদয় যার স্বচ্ছ সে তো সবসময় মূল আর মাটির সাথে সম্পর্ক রাখে। একটা নির্দোষ শৈশব সব সময় তার বুকে লালন করে। অসাধারণ হয়েও সাধারণ হিসাবেই সে সবার সাথে মিশে। সে তার ভাষা, সংস্কৃতি কোনো কিছুই ভুলে যায়না। ইগোস্টিক হওয়া, নারসিসটিক হওয়া থেকে দূরে থাকে। সে সব সময় মনে রাখে এই দুনিয়ায় দম্ভের কিছু নাই। মহাকালের অনন্ত যাত্রায় বিলীন হয়ে যাওয়া থেকে তো আমরা সবাই শুধু মাত্র একটা নিঃশ্বাস দূরে। অথচ, এই জীবনে একটু ক্ষমতা, একটু বড় পদবী, একটু খ্যাতি পেলে আমাদের অহঙ্কারের আর শেষ নাই। কয়েকদিন আগের ঘটনাঃ উর্ধ্বতন এক কর্মকর্তা তাঁর ছেলেকে বলছেন- ঝাড়ুদার চাচাকে সালাম দিতে। ছেলে বললো - চাচা আসসালামু আলাইকুম। এটা দেখে আরেকজন উর্ধ্বতন কর্মকর্তা বলছেন- একজন অফিসারের ছেলে ঝাড়ুদারকে সালাম দেয়া বেমানান। এটা ঠিক যায়না। কিছুদিন পর বিসিএস রেজাল্ট বের হলো- এই ঝাড়ুদারের ছেলেই বিসিএস প্রশাসনে নিয়োগ পেলো। এইতো, আমাদের দুই তিন প্রজন্ম আগে কেউ বড় বিসিএস ক্যাডার ছিলেন না, কেউ মন্ত্রী এমপি ছিলেন না, কেউ বড় ব্যবসায়ীও ছিলেন না। অথচ, আমরা একটু বড় হলেই সব কিছু ভুলে যাই। মান আর বেমানানের পার্থক্য সাজাই এবং অন্যকে তুচ্ছ- তাচ্ছিল্য করে আনন্দ পাই। কিন্তু সবাই এমন না। নিয়াজ স্যারদের মতো বিশুদ্ধ আত্মার মানুষেরাও আছেন। সহজ, সরল জীবনকে যারা জীবনেরই পাথেয় বানিয়েছেন। তারা সবসময় মনে রাখেন- "ঝরণা যদিও বা মহানন্দে মহানদে মিশে যায়। সে যেন মনে রাখে তার জন্ম লিখা আছে- কোনো এক অচেনা পাহাড়ের গায় "। 
১) ছেলেকে অবশ্যই প্রতিষ্ঠিত হতে হবে, ২) ছেলের পরিবার ছোট হতে হবে, ৩) গাড়ি থাকতে হবে, ৪) সুন্দর একটা বাড়ি থাকতে হবে, ৫) প্রতি বছর অন্ততঃ একটা ভেকেশনে নিয়ে যাওয়ার সামর্থ্য থাকতে হবে, ৬) শপিং নিয়ে উদার হতে হবে। ৭) বিশ লাখ টাকার কাবিন, লাখ টাকার লেহেঙ্গা দিতে হবে। এগুলো হলো বাজারে কদর আছে এমন মেয়েদের চাহিদার কয়েকটি। ১) মেয়েকে লম্বা হতে হবে, ফর্সা হতে হবে। ২) স্লিম হতে হবে, স্মার্ট হতে হবে, ৩) যৌতুক দিতে হবে, ৪) শশুরের দাপট থাকতে হবে, ৫) ভালো রান্না জানতে হবে, ৬) উচ্চ শিক্ষিতা হতে হবে। কিন্তু কাজ করা না করা স্বামীর উপর নির্ভর করবে, ৭) ফাইভ স্টার হোটেলে খাবারের আয়োজন করতে হবে। এগুলো হলো বাজারে কদর আছে এরকম ছেলেদের চাহিদার কয়েকটি। বুঝতে পারছিনা এগুলো বিয়ে নাকি ব্যবসায়িক শর্ত? এখানে দুপক্ষের সম্পর্ক হচ্ছে নাকি দেনা পাওনার চুক্তিপত্র স্বাক্ষরিত হচ্ছে 🙁 🙁
এটা হলো তেলআবিবের একটা সমূদ্র সৈকত। খেয়াল করে দেখুন- কোথাও একটু আবর্জনা নেই। দেখা না গেলেও বুঝা যাচ্ছে- কোনো শোরগোল নেই। আরেকটি জিনিস খেয়াল করুন- সৈকতে একটা লাইব্রেরি আছে। সমূদ্র মন্থনের সাথে মানুষ চাইলে বইয়ের মাঝেও যেন মগ্ন হতে পারে। একজন লিখেছেন- সৈকতের বালুর উপর পা রেখে- বই পড়ার মতো এতো আনন্দ আর নেই। এমন আনন্দ কি আমরা কল্পনা করতে পারি। আর কেউ যদি বই পড়তেও চায়। মানুষ তাকে নিয়ে হাসি তামাশা করবে। পণ্ডিত বলে বিদ্রুপ করবে। আমাদের সমূদ্র সৈকতে থাকবে চানাচুর, চটপটি, ঝালমুড়ি, নুন। আর মানুষের হাতে হাতে থাকবে-সেলফি তোলার ফোন। সৈকতে লাইব্রেরি থাকবে এটাতো আমরা কল্পনাও করতে পারিনা। তাইতো সতেরো কোটি মানুষের মাঝে নোবেল প্রাইজ প্রাপ্তি আমাদের হাতে গুনা একটি। আর ওদের মাত্র ১০ মিলিয়ন মানুষের মাঝে প্রাপ্ত নোবেলের সংখ্যা ১৮০টি।
