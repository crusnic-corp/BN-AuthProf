আমাদের ছেলেমেয়েরা তরুণ বয়সে কোন স্কিল অর্জন করে না। কোন কম্পিউটার জ্ঞান নেই, অথচ পুরো পৃথিবীটা আজ কম্পিউটারের ওপর নির্ভরশীল। এমনকি ভালোভাবে ইমেইল লিখতে, পড়তে ও রিপলাই দিতে পারে না অনেকেই। তারা জীবনের গুরুত্বপূর্ণ একটা সময় সরকারি চাকরির পেছনে ছুটে নিজেকে পৃথিবী থেকে বিচ্ছিন্ন করে ফেলে, অযোগ্য করে তোলে। শেষে যখন কোন সরকারি চাকরি জোটে না, তখন হা-হুতাশ করে বেড়ায় ছোট একটা চাকরির জন্য। কিন্তু কোন চাকরিই তারা পায় না। কোন একটা স্কিল অর্জন করুন, যেটা বর্তমান পৃথিবীর জন্য দরকারি। দেখবেন চাকরি আপনাকে খুঁজে বেড়াচ্ছে।
নেটফ্লিক্সে এভেইলেবল একটা থ্রিলার/হরর মুভি সাজেস্ট করেন।একটু রিফ্রেশমেন্ট প্রয়োজন।
পৃথিবী যদি হুট করে মাত্র এক সেকেন্ডের জন্য ঘোরা বন্ধ করে দেয়, তাহলে কী ঘটবে? হুট করে মাত্র এক সেকেন্ডের জন্য যদি পৃথিবী ঘোরা বন্ধ করে থেমে যায় তবে আমরা সব হুড়মুড় করে প্রতি ঘন্টায় ১০০০ বেগে পূর্বদিকে আছড়ে পড়ব। সাথে আছড়ে পড়বে সমস্ত বাড়িঘর, পাহাড়-পর্বত, গাছপালা এবং সাগর-মহাসাগরের পানি। ব্যাপারটা অনেকটা এরকম, কোন একটা বাস প্রতি ঘন্টায় ১০০০ মাইল বেগে পশ্চিম থেকে পূর্বদিকে ঘুরছে। হুট করে মাত্র এক সেকেন্ডের জন্য বাসটি হার্ড ব্রেক করে থেমে গেলো। এতে বাসের যাত্রীদের মাঝে যে ঘটনা ঘটবে, ঠিক একই ঘটনা ঘটবে পৃথিবী এক সেকেন্ডের জন্য থেমে গেলেও। ইদানিং কিছু বিজ্ঞানী দেখছি নানান বিষয়ে হ্যান্ডেলিং করে বিজ্ঞানের সাকালাকাবুমবুম করে দিচ্ছে, আমি অনুরোধ করব তারা যেন আবার পৃথিবী নিয়ে হ্যান্ডেলিং না করে। পৃথিবী হুট করে থেমে গেলে বিপদে পড়ে যাব। আমি এত জোরে আছাড় খেতে চাই না!
একজন বলছে, "ভ্যাক্সিনের মাধ্যমে শরীরে এন্টিবডি ঢুকিয়ে দিয়ে শরীরের ন্যাচারাল ইমিউনিটিকে নষ্ট করে দেয়া হয়"। আর একদল বলছে, " ঠিক, ঠিক, ঠিক"। কিছুই না বুঝে উভয় পক্ষেরই সে কি কনফিডেন্স! 
আমার ফেসবুকে মোট ৫ হাজার ফ্রেন্ড ছিল। ডাক্তার জাহাঙ্গীরকে নিয়ে পোস্ট করার কারণে আমাকে ১৮ জন আনফ্রেন্ড করল। কোন ওলি-আল্লাকে নিয়ে পোস্ট করলাম রে বাবা!
কিটো ডায়েটের প্রবক্তা ডাক্তার জাহাঙ্গীরের লাইসেন্স বাতিলপূর্বক তাকে রিমান্ডে নিয়ে সাইজ করা দরকার। কর্তৃপক্ষের দৃষ্টি আকর্ষণ করছি। আমি আশা করব আমার ফ্রেন্ডলিস্টের কেউ জাহাঙ্গীরের কোন কথা বিশ্বাস করবেন না এবং কিটো ডায়েট ফলো করবেন না।
ভ্যাক্সিন নেবার ফলে আমাদের শরীরে কিছু সৈন্যসামন্ত তৈরি হয়। এই সৈন্যসামন্তদের বলা হয় এন্টিবডি। কোন ভাইরাস বা ব্যাক্টেরিয়া (যেমন করোনাভাইরাস) যদি শরীরে প্রবেশ করে, তবে তারা শরীরে ঢোকার সাথে সাথেই ভ্যাক্সিন নেবার ফলে শরীরে তৈরি হওয়া সৈন্যসামন্তদের সাথে যুদ্ধে লিপ্ত হয়। এই যুদ্ধে যদি আমাদের শরীরের সৈন্যসামন্তরা জয়ী হয় তবে উক্ত ভাইরাস বা ব্যাক্টেরিয়া মারা যায়। ফলে করোনার মত রোগগুলো আমাদের হয় না। কোন কারণে যদি আমাদের শরীরের সৈন্যসামন্তরা যুদ্ধে হেরে যায় তবে ভাইরাস-ব্যাক্টেরিয়ারা বেঁচে যায়। তবে দীর্ঘ সময় যুদ্ধ করার ফলে তাদের শক্তি কমে যায়। শক্তি কমে যাবার কারণে তারা যে রোগ সৃষ্টি করে সেই রোগ অত বেশি শক্তিশালী হয় না, আমরা কম ভুগি সে রোগে। লক্ষ করলে দেখবেন যাঁরা করোনার ভ্যাক্সিন নিয়েছেন তাঁদের কারও কারও করোনা হচ্ছে না। এর কারণ হল, ভাইরাস এবং ভ্যাক্সিন নেবার ফলে শরীরে সৃষ্ট সৈন্যসামন্তের যুদ্ধে ভাইরাস পরাজিত হয়। ফলে রোগ হয় না। আবার কারও কারও ভ্যাক্সিন নেবার পরও করোনা হচ্ছে। তবে তাঁদের রোগের তীব্রতা তূলনামূলক কম। তাঁরা কম ভুগছেন। এর কারণ হল, ভাইরাস এবং সৈন্যসামন্তের যুদ্ধে কখনো কখনো ভাইরাস জয়ী হচ্ছে। তবে দীর্ঘক্ষণ যুদ্ধের ফলে ভাইরাস দুর্বল হয়ে পড়ে। ফলে তারা রোগ সৃষ্টি করলেও সে রোগের তীব্রতা এবং ভোগান্তি কম। মৃত্যুর হার যাঁরা ভ্যাক্সিন নিয়েছেন তাঁদের চেয়ে যাঁরা নেন নি তাঁদের বেশি। কাজেই সুযোগ থাকলে ভ্যাক্সিন নিন। যারা ভ্যাক্সিনের বিরুদ্ধে বলছে, তাদের কথা বিশ্বাস করবেন না। 
সার্জিল খান মারা গেলেন। খুব করে আর ক'টা দিন বেঁচে থাকতে চেয়েছিলেন তিনি। করোনাভাইরাস তাঁর বাঁচার সমস্ত আকুতিকে হার মানাল। সার্জিল খান না ফেরার দেশে চলে গেছেন। পৃথিবীভর্তি মানুষের মাঝে আমাদের চিরচেনা সার্জিল খান আর নেই, আর কখনো থাকবেন না তিনি।
এখনও আলো আসে জানালা খোলা রাখি পেছনে গান গায় খাঁচায় পোষা পাখি...
আজ আকাশে উজ্জ্বল চাঁদ। এমন দিনে আমরা ঘর থেকে বের হতাম। চলে যেতাম পূর্বে নয়তো পশ্চিমে। পূর্বদিকে শতাব্দী পুরনো মড়ানদী। পশ্চিমে ক্ষীণতোয়া করতোয়া নদী। মৃত আর জীবিত দুই নদীর মোহনায় আমাদের গ্রাম। সে গ্রামে সাঁঝ নামলেই কৃষকের বাড়ি হতে সান্ধকালিন রান্নার ধোঁয়া ওঠে। নদীর ওপারে শিবপুর। হিন্দুপাড়া। সন্ধ্যের পর খোল-করতালের সান্ধ্য আরতির লয় ভেসে আসে এদিকে। ধূপের গন্ধ ছড়িয়ে পড়ে বাতাসে। নদীর ওপারে বিস্তীর্ণ বালুচর। বালুচরে জমাটবাঁধা আখ খেত আর কাশবন। আমরা ঘটিবাটি নিয়ে কাশবনের মাঝে চলে যেতাম। চাঁদের উজ্জ্বল আলো ছড়িয়ে পড়েছে দিগন্তজুড়ে। বালির দানাগুলো হিরের মত চকচক করে। ময়না ঘটিবাটি দিয়েই ভালো ঢোল-তবলা বাজাতে পারত। ময়নার আসল নাম জাহাঙ্গীর। কালের খেয়ায় ওর নামটা কবে, কখন ময়না হয়ে গেছে আমরা তা জানি না। শিশির ভালো বাঁশি বাজাতো। শিশির আসত শিবপুর থেকে। ওর বাঁশির সুরে যেন পাখিরাও ডাক থামিয়ে তন্ময় হয়ে শুনত। ওর একটা সিগনেচার সুর ছিল। সে সুর বাঁশিতে চড়ালেই রাতও যেন থমকে যেত। রঞ্জু ভালো গান গাইত। পুরো নাম মোহাম্মদ রঞ্জু মিয়া। এখন ঢাকায় গার্মেন্টসে চাকরি করে। ওর ভাষায় জীবন যুদ্ধে পরাজিত হয়েছে সে। রংপুরের ভাওয়াইয়া আর শত শত পল্লীগীতি মুখস্থ ছিল ওর। ওর গানের টানে দূর গাঁয়ের কোন কিশোরী হয়ত স্বপ্ন বুনতে শুরু করত। চাঁদ হেলে পড়তে শুরু করে। চাঁদের আলো মৃয়মান হয়ে আসতে থাকে। ঘটিবাটি, বাঁশির সুরও স্তমিত হতে থাকে। ক্লান্তি এসে ভর করে রঞ্জুর গলায়। অদূরে কয়েকটা বুনো কুকুর নিশির ডাক দেয়। ডানা ঝাপটানোর শব্দ শোনা যায় রাতজাগা পাখির। আমরা ঘটিবাটি গুছিয়ে ফিরে আসি। অদূরে এক নতুন দিনের প্রভাত অপেক্ষায়। আগামী দিনটি আমাদের হাতছানি দিয়ে ডাকছে। আর কতক্ষণ পরই শুরু হতে যাচ্ছে আর একটি প্রাণপ্রাচুর্য আর আনন্দময় দিনের, যে দিনে নেই কোন প্রতিযোগিতা, অফিসে যাবার তাড়া!
১. ঢাকা শহরের প্রায় ৫০ ভাগের ওপর মামুষ হোটেলে খেয়ে বেঁচে থাকে। বাসার রান্না করে খাবার কোন ব্যবস্থা নেই। লকডাউন উপলক্ষ্যে সমস্ত খাবার হোটেল বন্ধ করে দেয়া হয়েছে। অফিস-আদালত সমস্ত খোলা রেখে সবধরণের যানবাহন বন্ধ করে দেয়া হয়েছে। ফলে উড়ে উড়ে ছাড়া অফিসে যাবার কোন উপায় নেই। আবার কোন কোন অফিসে দুই-একদিন না গেলে পরদিন বলে দেয়, আশফাক সাহেব, কাল থেকে আপনার আর আসা লাগবে না। আপনার জায়গায় আমরা অন্য একজনকে নিয়ে ফেলেছি। পুলিশদের দেয়া হয়েছে আনলিমিটেড পাওয়ার। ফলে তারা রাস্তায় কাউকে দেখলেই (হোক সে অফিসযাত্রী বা অফিসফেরত) ইচ্ছেমত হেনস্থা করছে। কোন যুক্তি তারা শুনছে না। ২. গতকাল এক ছোটভাইয়ের সাথে কথা হল। সলিমুল্লাহ মেডিকেল কলেজ থেকে পাশ করেছে সে। ৩৯ বিসিএসে জয়েন করেছিল। মাইক্রোবায়োলজিতে পোস্টগ্রাজুয়েশন করার জন্য চান্সও পেয়েছিল। কিছুদিনের মধ্যেই সে ইংল্যান্ডে চলে যাবে। লাইসেন্স পেয়েছে ইংল্যান্ডে চিকিৎসা করার। আমি জিজ্ঞেস করলাম, দেশে এত ব্রাইট ফিউচার ফেলে চলে যাচ্ছ কেন? সে কিছুক্ষণ চুপ করে থেকে বলল, ভাই, একমাত্র প্রধানমন্ত্রীর পদ পেলেই এদেশে থাকতাম। এছাড়া সম্ভব না। কেন সম্ভব না আপনি ভাবেন বসে বসে। মহাখালী থেকে ৩৫০ টাকা রিক্সা ভাড়া দিয়ে শাহবাগ ফিরছি আর ভাবছি, ছেলেটা কেন দেশে থাকবে না!
হাবিব চাচাকে নিয়ে আমার দেয়া স্ট্যাটাসে এক হাজার রিয়্যাকশন, আটশর মত শেয়ার। আমি জানি নামে বেনামে আরও বহু শেয়ার হয়েছে উক্ত স্ট্যাটাস। আজ সন্ধ্যায় হাবিব চাচার ছেলের সাথে কথা হল। উনি জানালেন, মাত্র পাঁচজন বইয়ের অর্ডার করেছেন! উক্ত পাঁচজন কে জানি না। তাঁদের ধন্যবাদ দিয়ে ছোট করতে চাই না। তাঁরা বই কেনার জন্য আজ যে ইনভেস্ট করেছেন, একদিন তা বহুগুণে ফিরে পাবেন- এই ভেবে আমার খুব আনন্দ হচ্ছে। 
১৯৭৫ সালের ৩ নভেম্বর ভোর ৩টায় আমি বঙ্গভবন থেকে মেজর রশিদের একটি ফোন পাই। তিনি আমার কাছে জানতে চান, ঢাকা সেন্ট্রাল জেলে কোন সমস্যা আছে নাকি। আমি জানালাম, ঠিক এই মুহূর্তের অবস্থা আমার জানা নেই। এরপর তিনি আমাকে জানালেন, কয়েকজন বন্দীকে জোর করে নিয়ে যেতে কয়েকজন সেনাসদস্য জেলগেটে যেতে পারে, আমি যেন জেল গার্ডদের সতর্ক করে দিই। সে অনুযায়ী আমি সেন্ট্রাল জেলে ফোন করি এবং জেলগেটে দায়িত্বে নিয়োজিত ওয়ার্ডারদের ম্যাসেজটি জেলারকে পৌঁছে দিতে বলি, যাতে নিরাপত্তা ব্যবস্থা জোরদার করা হয়। ৩/৪ মিনিট পর বঙ্গভবন থেকে আরেকজন আর্মি অফিসারের ফোন পাই। তিনি জানতে চান আমি ইতিমধ্যেই ঢাকা সেন্ট্রাল জেলের গার্ডদের সতর্ক করে দিয়েছি কি-না। আমি ইতিবাচক জবাব দেবার পর তিনি আমাকে নিরাপত্তা ব্যবস্থা স্বচক্ষে দেখার জন্য জেলগেটে চলে যেতে বলেন। আমি তখন ঢাকা সেন্ট্রাল জেলে ডি.আই.জি. প্রিজিনকে ফোন করি। খবরটি জানিয়ে আমি তাকে তাৎক্ষণিকভাবে জেলগেটে চলে যেতে বলি। দেরি না করে আমিও জেলগেটে চলে যাই এবং ইতিমধ্যেই সেখানে পৌঁছে যাওয়া জেলারকে আবারও গার্ডদের সতর্ক করে দিতে বলি। এরই মধ্যে ডি.আই.জি.-ও জেলগেটে পৌঁছেন। বঙ্গভবন থেকে পাওয়া খবরটি আমি আবার তাকে জানাই। এর পরপরই মেজর রশিদের আরেকটি ফোন পাই। তিনি আমাকে জানান, কিছুক্ষণের মধ্যেই জনৈক ক্যাপ্টেন মোসলেম জেলগেটে যেতে পারেন। তিনি আমাকে কিছু বলবেন। তাকে যেন জেল অফিসে নেওয়া হয়। এবং (১) জনাব তাজউদ্দিন আহমেদ, (২) জনাব মনসুর আলী, (৩) জনাব সৈয়দ নজরুল ইসলাম ও (৪) জনাব কামারুজ্জামান- এই ৪ জন বন্দীকে যেন তাকে দেখানো হয়। এ খবর শুনে আমি প্রেসিডেন্টের সঙ্গে কথা বলতে চাই এবং টেলিফোনে প্রেসিডেন্টকে খবর দেওয়া হয়। আমি কিছু বলার আগেই প্রেসিডেন্ট জানতে চান, আমি পরিষ্কারভাবে মেজর রশিদের নির্দেশ বুঝতে পেরেছি কি-না এবং আমি ইতিবাচক জবাব দিলে তিনি আমাকে তা পালন করার আদেশ দেন। কয়েক মিনিটের মধ্যে ৪জন সেনাসদস্যসহ কালো পোশাক পরা ক্যাপ্টেন মোসলেম জেলগেটে পৌঁছায়। ডি.আই.জি. প্রিজনের অফিসকক্ষে ঢুকেই তিনি আমাদের বলেন, পূর্বোল্লিখিত বন্দিদের যেখানে রাখা হয়েছে সেখানে তাকে নিয়ে যেতে। আমি তাকে বলি, বঙ্গভবনের নির্দেশ অনুযায়ী তিনি আমাকে কিছু বলবেন। উত্তরে তিনি জানান, তিনি তাদের গুলি করবেন। এ ধরণের প্রস্তাবে আমরা সবাই বিমুঢ় হয়ে যাই। আমি নিজে এবং ডি.আই.জি. প্রিজন ফোনে প্রেসিডেন্টের সঙ্গে যোগাযোগের চেষ্টা করি, কিন্তু ব্যর্থ হই। সে সময় জেলারের ফোনে বঙ্গভবন থেকে মেজর রশিদের আরেকটি কল আসে। আমি ফোন ধরলে মেজর রশিদ জানতে চান, ক্যাপ্টেন মোসলেম সেখানে পৌঁছেছেন কি-না। আমি ইতিবাচক জবাব দিই এবং তাকে বলি, কী ঘটছে, আমি কিছুই বুঝতে পারছি না।তখন মেজর রশিদ আমাকে প্রেসিডেন্টের সাথে কথা বলতে বলেন। আমি প্রেসিডেন্টকে ক্যাপ্টেনের বন্দীদের গুলি করার ইচ্ছার কথা জানাই। প্রেসিডেন্ট জবাব দেন... ১৯৭৫-এর নভেম্বরের জেলহত্যা সম্পর্কে তৎকালীন আইজি প্রিজন নুরুজ্জামান ঘটনার একদিন পর ৫ নভেম্বর যা বলছে- তখন আমরা আরও উত্তেজিত হয়ে যাই। ক্যাপ্টেন মোসলেম বন্দুকের মুখে আমাকে, ডি.আই.জি. প্রিজন জেলার ও সে সময় উপস্থিত অন্যান্য কর্মকর্তা সেখানে যাওয়ার নির্দেশ দেন, যেখানে উপরোল্লিখিত বন্দিদের রাখা হয়েছে। ক্যাপ্টেন ও তার বাহিনীকে তখন উন্মাদের মত লাগছিল এবং আমাদের কারো তাদের নির্দেশ অমান্য করার উপায় ছিল না, তার নির্দেশ অনুযায়ী পূর্বোল্লিখিত ৪জনকে অন্যদের কাছ থেকে আলাদা করা হয় এবং একটি রুমে আনা হয়, সেখানে জেলার তাদের সনাক্ত করেন। ক্যাপ্টেন মোসলেম এবং তার বাহিনী তখন বন্দীদের গুলি করে হত্যা করে। কিছুক্ষণ পর নায়েক এ আলীর নেতৃত্বে আরেকটি সেনাদল সবাই মারা গেছে কি-না, তা নিশ্চিত হতে জেলে আসে। তারা সরাসরি সেই ওয়ার্ডে চলে যায় এবং পুনরায় তাদের মৃতদেহে বেয়নেট-চার্জ করে। স্বাক্ষর এন জামান মহা কারাপরিদর্শক ৫-১১-৭৫ ইং। ১৯৭৫ সালের ৩ নভেম্বর ঢাকা কেন্দ্রীয় কারাগারে আই.জি. (প্রিজন) নুরুজ্জামানের জেলহত্যা রিপোর্ট। রিপোর্টটি দীর্ঘ ২১ বছর আই.জি. প্রিজনের কক্ষে ফাইলের স্তুপে চাপা পড়ে থাকার পর গত ১৩ সেপ্টেম্বর ১৯৯৬ সালে বহু খোঁজাখুঁজির পর তা উদ্ধার হয়। তাজউদ্দিন ১নং সেলে ছিলেন। তাজউদ্দিন সহ অন্যদের একই সেলে এনে এনে বৃষ্টির মত গুলি করা হয়। তাজউদ্দিনের পায়ে ও হাঁটুতে গুলি লাগে। প্রচণ্ড রক্তক্ষরণে ধীরে ধীরে তিনিও মারা যান। তিনি পানি পানি বলে কাতরাচ্ছিলেন। কিন্তু তাঁকে একফোঁটা পানি দেবার মত কেউ ছিল না। একসময়ের মহান এই প্রতাপশালী নেতার মৃত্যু হয় জেলের ছোট্ট এক খুপরিতে। মৃত্যুকালে একফোঁটা পানিও ভাগ্যে জোটে নি তাঁর।
এই পোস্টেও কে রিপোর্ট করেছিল রে ভাই! গত রাতে নোটিফিকেশন আসল, এই পোস্ট নাকি কমিউনিটি স্ট্যান্ডার্ড ভায়োলেট করছে। এজন্য ৩০ দিনের ব্লক আমার একাউন্ট। ডিসএগ্রি করে রিভিউএর আবেদনে গিয়ে ঘুমিয়ে গেলাম। সকালে উঠে দেখি ফেসবুক এপোলজি মেসেজ পাঠিয়েছে। ওটা নাকি ফেসবুক ভুল বুঝেছিল। কেউ নাকি পাকনামি করে রিপোর্ট করেছিল। এই পোস্টে কে রিপোর্ট করেছিলেন তার চাঁদবনখানা একটু দেখতে মন চায়। একটু দর্শন দিয়ে যান ভাই/আপা। আমি জাস্ট জানতে চাইব, এই পোস্টের অপরাধ কী?
সেনাবাহিনীর লোকজনের চোখে সাধারণ মানুষ 'ব্লাডি সিভিলিয়ান'। সেই জিয়া থেকে শুরু করে তাহের, এরশাদসহ বর্তমান প্রায় সব ক্ষমতাবান অফিসারের চোখেই সাধারণ মানুষ ব্লাডি সিভিলিয়ান। এই দোষ থেকে মুক্ত নয় ক্যাডেট কজেলেজের ছাত্ররাও। দেখবেন, ক্যাম্পাসে ক্যাম্পাসে ক্যাডেট কলেজ গ্রুপটা আলাদা থাকে। সাধারণ ছাত্রদের সাথে তারা খুব একটা মেশে না, মিশলেও তা অনেকটা বাইরে বাইরে। কিজানি, ওরাও সাধারণ ছাত্রদের ব্লাডি সিভিলিয়ান ভাবে কি-না কে জানে! টাকা, ক্ষমতা আর অস্ত্র মানুষকে অন্ধ বানায়। একই প্রক্রিয়ায় জন্মগ্রহণ করা, একই প্রক্রিয়ায় বেড়ে ওঠা, বিবর্তিত একটা প্রজাতি নিজেরা নিজেদের মধ্যে বিভেদ তৈরি করেছে। অথচ এই প্রজাতিটি নিজেদের জ্ঞানী দাবী করে থাকে!
হিম ঠান্ডা কোক খাই। সেই শৈশবের কথা মনে পড়ে গেলো। আমাদের এলাকায় কারেন্ট ছিল না। কল থেকে ঠান্ডা পানি বালতিতে জমিয়ে সেই পানিতে কোক ডুবিয়ে রাখতাম। খানিক ঠান্ডা হলে সেই কোক আর গোল্ডলিফ সিগারেট নিয়ে চলে যেতাম বালুচরে। গোল্ডলিফ সিগারেট তখন ছিল ২ টাকা করে। সারাটা বিকেল হৈ-হুল্লোড় করতাম। রাত নেমে আসত। বাতাস কাশবনে শনশন শব্দ তুলত। রাজ্যের ঝিঁঝিঁ পোকা নেমে আসত ঝাঁক ধরে। জোনাকিরা মরিচবাতির মত জ্বলত, নিবত। এর মাঝে রঞ্জু হেড়ে গলায় গান ধরত। পাছায় লাথি মেরে ওর গান থামাতাম। দূর বনে একপাল শেয়াল ডেকে উঠলে আমরা ফিরতাম। যে যার ঘরে চলে যেতাম। আকাশ জুড়ে চাঁদ জ্বলজ্বল করত। একসময় পঞ্চমীর চাঁদ টুপ করে ডুব দিত নদীর জলে। যে তারাগুলো এতক্ষণ চাঁদের প্রতাপে লুকিয়ে ছিল, তারা বেরিয়ে আসে প্রবল উজ্জ্বলতায়। দূর নক্ষত্রেও রাতের ক্লান্তি নেমে আসে। বাড়ির পাশে মগডালের হুতোমপেঁচাটা শেষ ডাক দিয়ে ঘুমোতে চলে যায়। দুই-একটা রাতজাগা পাখির ডানা ঝাপটানোর শব্দ শোনা যায় অদূরে। ঘোর লেগে আসে চারপাশে। প্রকৃতি জিকিরে লিপ্ত হয়ে পড়ে, যে জিকির করে আসছে তারা আদীমতম সময় থেকে প্রতিটি শেষ রাত্রে, যে জিকিরের ধ্বনি শুনতে পায় কেবল রাতজাগা গুটিকয়েক মানুষ!
ঈদ মোবারক। এই ঈদে বনের পশুর সাথে মনের পশুটাকেও কোরবানি দিয়ে দিন। ভেদাভেদ ভুলে সবাই এক হয়ে সুখে-শান্তিতে বসবাস করুন। আমরা সাদা-কালো, ধনী-গরীব, আমেরিকান-সোমালিয়ান নই। আমরা কেবল মানবজাতি হয়েই পৃথিবীতে এসেছি। এসে কেউ কেউ সুযোগ পেয়ে নিজেকে সেরা হিসেবে প্রতিষ্ঠিত করেছি। মনে রাখবেন, আজ আপনি যে অবস্থানে, তা আপনার নিজের অবদানে নয়। আপনি এমন কোন সুযোগ পেয়েছিলেন, যা অন্যরা পায় নি। ঠিক একই সুযোগ অন্যরা পেলে তারাও আপনার মতই বা আপনার চাইতে বড় কিছু হত। আসুন, আমরা কেবল মানুষ হয়ে বাঁচি। পৃথিবীটাকে সুন্দর করে গড়ে তুলি। যারা ভেদাভেদ করে, তাদের ছুঁড়ে ফেলে এগিয়ে যাই।
আমি জানি আজ আপনারা সবাই মনের পশুটাকে জবাই করতেছেন। মনের পশুটাকে জবাই করতে গিয়ে আবার নিজের বান্টুকে জবাই দিয়েন না ভুলে।ও ছোট! সেও তো একটা পশু! তারও তো বাঁচার অধিকার আছে!
প্রতিটি উৎসব আসে আর মানুষগুলো 'কে কত পয়সাওয়ালা'- এই শো-অফে ব্যস্ত হয়ে পড়ে।
নিজ হাতে কিছু লিখে ঈদ মোবারক জানালে জানান, নাহলে ঈদ মোবারক লেখাযুক্ত কোন ছবি বা অন্যের কোন লেখা পাইকারি হারে কপি পেস্ট করে পাঠানো থেকে বিরত থাকুন। এতে আমি প্রচণ্ড বিরক্ত হই। আপনার নিজের লেখা, যদি তাতে অসংখ্য ভুলও থাকে, তবু তাই পাঠান। আমার বিশ্বাস আপনি নিজে যা লিখে পাঠাবেন, তাতে মায়া, ভালোবাসা মেশানো থাকে। অন্যের লেখা বা ছবি পাঠানোকে কেবল দায়সারা কাজ মনে হয়। আপনার যদি কোন দায় থেকে থাকে তবে তা অন্য কোথাও সারুন, আমার কাছে নয়। ধন্যবাদ এবং ঈদ মোবারক।
ঘোরলাগা কয়েকটা দিন গেলো। কখন সকাল হয়, কখন দুপুর গিড়িয়ে সন্ধ্যে আসে কখন গভীর রাত হয় কিছুই টের পাই না। ভোরের আযান হলে শুধু বুঝতে পারি এটা ভোর। জ্বরের ঘোরে ভুলভাল দেখি, ভুলভাল বকি আমি। ছোটবেলায় একবার দেখেছিলাম, আকাশ দিয়ে একপাল গরু উড়ে যাচ্ছে। একজন আরেকজনকে গুতা দিচ্ছে। পাশের জন তার পাশের জনকে ভেংচি কাটছে। মাঝবয়সী কয়েকটা গরু একটানা হো হো করে হেসে হেসে উড়ে চলেছে। ফার্স্ট ইয়ারে থাকতে একবার জ্বর এসেছিল, সেবার দেখেছিলাম, আকাশ বেয়ে একপাল হনুমান উড়ে চলেছে। অবশ্য আমার জীবদ্দশায় আমি কভু হনুমান দেখি নি। আজও না। এবার দেখলাম, আকাশ হতে রাশি রাশি রসগোল্লার বৃষ্টি হচ্ছে। লোকজন হা করে করে গিলছে। আমি একটা মুখে নিয়ে দেখলাম সে-কি তিতা! ওয়াক ওয়াক করে ফেলে দিলাম। দুনিয়াতে যত খারাপ কথা আছে সব এক করে গালি দিতে শুরু করলাম। কাকে গালি দিচ্ছি, কেন দিচ্ছি জানি না। সে গালির দমক আর থামে না। নিজেই নিজেকে ধমকাই, চুতিয়া থাম এবার... কে শোনে কার কথা! আজ ভোরে আযান হচ্ছে। আস সালাতু খাইরুম মিনান নাউম... এর অর্থ, ঘুম হতে নামাজ উত্তম। একজন প্রাক্টিসিং মুসলমানের জন্য খুব দামী কথা। কিছু কিছু মুয়াজ্জিনের কণ্ঠে এই জায়গাটুকু ভোরবেলা খুব মায়াবী শোনায়। দুর্ভাগ্যক্রমে আমার বাসার পাশেরজন সুন্দর করে ডাকেন না। তিনি প্রয়োজনের অতিরিক্ত টান মারেন। আমি যতদূর জানি আরবি ভাষা কতটুকু টান দিতে হবে তার নির্দিষ্ট নিয়ম আছে। এই মুয়াজ্জিন কি তা জানেন না? আযান শেষে উঠলাম। পাশের রুমে পায়চারি করলাম। জানালা দিয়ে একটা বুনো লতাগাছ রুমে ঢুকেছে। ওর গায়ে হাত বুলিয়ে দিলাম। মন ভালো হয়ে গেলো আমার। সাথে শরীরটাও খানিক ফুরফুরে লাগছে আজ।
ছবির লোকটা ২০১২ সালের এই দিনে মৃত্যুবরণ করেছেন। এই লোকটার লেখার স্টাইল কপি করে অনেকেই বেঁচেবর্তে আছে এখনও। অথচ কৃতজ্ঞতাস্বরূপ তারা তা স্বীকার পর্যন্ত করে না।
আমার ল্যাপটপের এই ইস্যু। সলভ করতে আনুমানিক কত খরচ হতে পারে?
করোনায় গরীবের সংখ্যা বেড়েছে। এই নিউজে অনেক শুয়োর কমেন্ট করেছে, এটা মিথ্যা সংবাদ। কারণ তারা নাকি কাজের লোক খুঁজে পাচ্ছে না। মানে গরীব হলেই শুয়োরদের বাসায় গিয়ে হাঁড়িপাতিল মাজতে হবে?
আজন্ম এ পথচলা একদিন শেষ হবে 'মৃত্যু' নামক গন্তব্যে। সব জীবন এ পথেই হেঁটেছে। সব জীবন এ পথেই হাঁটছে। সব জীবন এ পথেই হাঁটবে। সবাই গন্তব্যটি জানে, তবু কেউই মানতে চায় না যেন!
দুনিয়াতে যত খারাপ খারাপ অসুখ আছে তার বেশিরভাগই হয় ভাইরাস দিয়ে। হালের করোনা থেকে শুরু করে ডেঙ্গু, র‍্যাবিস, এইডস, চিকেন পক্স, স্মল পক্স, সার্স, মার্স, মাম্পস, মিজলস, রুবেলা, ইবোলা, ইনফ্লুয়েঞ্জা, নিপাহ, সোয়াইন ফ্লু... আরও কত কী! চিকিৎসা না করালে এদের প্রত্যেকেই আপনাকে নির্ঘাত মেরে ফেলবার ক্ষমতা রাখে। এদের কোন কোনটা আবার এতটাই খতরনাক যে, মানবজাতি এদের বিরুদ্ধে কোন ওষুধই আবিষ্কার করতে পারে নি আজ পর্যন্ত। মেজাজ গরম হবার মত বিষয় হল, এই শালারা ব্যাক্টেরিয়ার চাইতেও ক্ষুদ্র। এরা জীবও না আবার জড়ও না। জীবদেহের বাইরে এদের বংশবিস্তারের কোন মুরোদ নেই। প্রকৃতিতে মুক্ত অবস্থায় কোটি কোটি বছর পড়ে থাকবে, তখন এদের কোন ফুটানি নেই। কিন্তু যেই না কোন জীবদেহে প্রবেশ করে, শুরু করে দেয় নারকীয় তাণ্ডব। এরা কী করতে পারে তা এক করোনা দিয়ে বুঝতেছেন নিশ্চয়ই। যে পোষকদেহ ব্যবহার করে নিজেদের পুষ্ট করে, সেই পোষককেই মেরে ফেলা এই স্বার্থপর পরজীবির জন্য একরাশ অভিশাপ এবং ঘৃণা।
র‍্যাবিসে (জলাতংক) আক্রান্ত একজন রোগী। দুই মাস আগে বিড়াল কামড় দিয়েছিল। ৭-৮ দিনের মধ্যে নিশ্চিত মৃত্যু। পৃথিবীর আর কোন ওষুধ লোকটাকে বাঁচাতে পারবে না। কুত্তা-বিলাই যারা পোষেন, সাবধান। বনের পশু বনে থাকবে এটাই স্বাভাবিক। ঘরের বন্দী জীবনই বরং অস্বাভাবিক ওদের জন্য। কুকুর-বিড়াল যদি পুষতেই হয়, ওদের টিকা দিন, নিয়মিত পশুর ডাক্তারের কাছে নিয়ে যান।
গতকাল একজন ইয়াং পুলিশ অফিসার মারা গেছেন। ঢাকার আইসিইউগুলোয় এখন ইয়াং প্যাশেন্টের আধিক্য। না মরলে সিট খালি হচ্ছে না। এবার জমে গেছে খেলা। ভারতীয় ধর্মবালগুলো কুম্ভমেলা করার পর থেকে এই ডেল্টা ভ্যারিয়েন্ট আবিষ্কৃত হল না?
লকডাউন খোলেই নি এখনও, অথচ বিভিন্ন রুটে বাসের সমস্ত টিকেট বিক্রি হয়ে গেছে। বিক্রি হয়ে গেছে সব ফিরতি টিকেটও। ঢাকার আকাশে-বাতাসে করোনা ভাইরাস উড়ে বেড়াচ্ছে। মানুষগুলো সব দল বেঁধে বাড়ি যাবে। সাথে নিয়ে যাবে ভাইরাসও। আক্রান্ত করবে বাড়ির বয়ষ্ক পিতা-মাতা, আত্মীয়-স্বজনকে। প্রথমত গ্রামের মানুষগুলো টিকা পায় নি, দ্বিতীয়ত অতীতে তারা এমন খতরনাক কোন ভাইরাস দ্বারা আক্রান্ত হয় নি। সেইসাথে গ্রামে নেই কোন ভালো হাসপাতাল, যাতে আক্রান্ত হলে অন্তত প্রাথমিক চিকিৎসাটুকু পায়। ফলে গ্রামের মানুষগুলো একবার আক্রান্ত হলে কী হবে আমি ভাবতে পারছি না। এই করোনা ভাইরাস যে কী জিনিস আমি তা হাড়ে হাড়ে টের পাচ্ছি। আমার ফুল দুই ডোজ টিকা নেয়া আছে এবং আমার সহজে কোন অসুখ-বিসুখ হয় না খুব একটা। সেই আমার জীবন নিয়ে প্রায় টানাটানি উঠেছে। মাথা ভর্তি ব্যাথা, চোখদুটো যেন যেকোন মুহূর্তে ফেটে বেরিয়ে যাবে। সবসময় ১০১, ১০২ জ্বর। সাথে পেটেও ব্যাথা। সবথেকে বিরক্তিকর হল, বমি বমি ভাব, অথচ বমি হয় না। যেন এক নারকীয় তাণ্ডব চলছে আমার পুরো শরীর জুড়ে। পুরো দুনিয়াটা দুলছে৷ রংহীন হয়ে গেছে পৃথিবীটা। এ যাত্রায় হয়ত বেঁচে যাব। আমার শরীরের ইমিউন সিস্টেম খানিকটা শক্তিশালী আমার বিশ্বাস। সে হয়ত আমাকে টেনে ধরে আটকাবে এবারের মত। কিন্তু সেই মানুষগুলো, বয়সের সাথে যাদের ইমিউন সিস্টেমও বয়ষ্ক হয়ে গেছে! যাদের বডির ডিফেন্স মেকানিজম নড়বড়ে হয়ে গেছে, সামান্য অসুখ-বিসুখের ধকল সহ্য করার মতও যাদের স্ট্রেন্থ অবশিষ্ট নেই শরীরে- সেই মানুষগুলোর কী হবে? যারা এভাবে উৎসব করে বাড়ি যাচ্ছে তারা শুধু ঈদ করতেই বাড়ি যাচ্ছে না, অনেকেই সাথে করে নিয়ে যাচ্ছে অদৃশ্য এক মৃত্যুদূত। 
"আলো — অন্ধকারে যাই — মাথার ভিতরে স্বপ্ন নয়, কোন এক বোধ কাজ করে! স্বপ্ন নয় — শান্তি নয় — ভালোবাসা নয়, হৃদয়ের মাঝে এক বোধ জন্ম লয়! আমি তারে পারি না এড়াতে সে আমার হাত রাখে হাতে;"
গোসল তো আরও কিছু মানুষ করতেছে নাকি? শয়তানে লারাচারা দিলে যা হয়!
একজন খায় আর তা বসে বসে ২৪ মিলিয়ন মানুষ দেখে 🙄🙄🙄
কেন বই পড়বেন- বই মানুষের প্রকৃত বন্ধু, বই কিনে কেউ দেউলিয়া হয় না ইত্যাদি নানাবিধ আধ্যাত্মিক কথাবার্তা লোকজন বলে, বইপুস্তকে লেখা আছে। আমি ওসব বলব না। আজ কিছু প্রাক্টিক্যাল কথাবার্তা বলি। একটা শিশু জন্মের পর মাত্র কয়েক ফোঁটা দুধ খাওয়ার মাধ্যমে তার জীবন শুরু করে। এরপর সে ক্রমান্বয়ে বড় হতে থাকে। বড় হবার সাথে সাথে তার অন্যান্য চাহিদার সাথে সাথে খাদ্যের চাহিদাও বাড়তে থাকে। এভাবে শিশুটি একদিন বড় হয়ে আস্ত একটা হাঁস খেয়ে ফেলে, মুরগি খেয়ে ফেলে। কাউকে কাউকে একটা আস্ত ছাগলও খেয়ে ফেলেতে দেখা যায় মাঝে মাঝে। সদ্য জন্মানো ছোট্ট সেই শিশুটি, যে কয়েক ফোঁটা দুধ পানের মাধ্যমে তার জীবন শুরু করেছিল, সে বড় হতে থাকল। বড় হবার সাথে সাথে বাড়তে থাকল তার খাদ্যের চাহিদা... ধরা যাক শিশুটি সাত বছর বয়সে দিনে দুই বার অল্প একটু ভাত খায় আর সামান্য কিছু বাইরের খাবার খায়। শিশুটি আস্তে আস্তে বড় হচ্ছে, তার বয়স সাত থেকে সাড়ে সাত, সাড়ে সাত থেকে আট হচ্ছে। কিন্তু বয়স বাড়ার সাথে সাথে তার খাদ্য সরবরাহ বাড়ানো হচ্ছে না। দশ বছর বয়সেও তাকে দিনে অল্প একটু ভাত আর সামান্য কিছু বাইরের খাবার দেয়া হচ্ছে। এবং খাবারের পরিমাণ ঠিক এতটুকুই রাখা হল তার পনেরো বছর বয়সেও। এতে যা হবে, শিশুটি বেঁচে থাকবে বটে। কিন্তু শিশুটি অত্যন্ত দূর্বল আর রুগ্ন হয়ে বড় হতে থাকবে। অপুষ্টিতে ভুগবে সে। নানান ধরণের রোগব্যাধি বাসা বাঁধবে তার শরীরে। এভাবে ধুঁকতে ধুঁকতে একসময় সে আর উঠে দাঁড়াতে পারবে না। এভাবে একদিন মৃত্যু ঘটবে শিশুটির। ঠিক তেমনি বয়স বাড়ার সাথে সাথে আমাদের মস্তিষ্কেরও খাবারের দরকার হয়। অল্প বয়সে কম খাবার, বেশি বয়সে বেশি খাবার। বয়স বাড়ার সাথে সাথে খাবারের পরিমাণ বাড়াতে হয়। মস্তিষ্কের সে খাবারের নাম জ্ঞান। মস্তিষ্ক জ্ঞান খেয়ে বেঁচে থাকে। একটি শিশু ভূমিষ্ট হবার পর পৃথিবী দেখার মাধ্যমে তার জ্ঞান আহরণ শুরু হয়। এরপর ধীরে ধীরে সে চারপাশ থেকে একটু একটু করে জ্ঞান আহরণ করতে থাকে। প্রথমে পিতামাতার কাছ থেকে, পরে পরিবেশ থেকে, চারপাশ থেকে। এরপর সে জ্ঞান আহরণ করে স্কুল, কলেজ, বিশ্ববিদ্যালয় থেকে। ধরা যাক, একই পরিবারে দুটি শিশু। পাশাপাশি তারা বড় হচ্ছে। একটি শিশুকে হাইস্কুল পর্যন্ত পড়ানোর পর তার পড়াশোনা বন্ধ করে দেয়া হল। অন্যজন কলেজ, বিশ্ববিদ্যালয় লেভেলের উচ্চশিক্ষা গ্রহণ করল। বিশ থেকে ত্রিশ বছর পর এই দুই শিশুকে যদি পাশাপাশি দাঁড় করানো হয়, তবে দেখা যাবে, প্রথম শিশুটি, হাইস্কুল পর্যন্ত পড়ে যার পড়াশোনা বন্ধ করে দেয়া হয়েছিল, তার আত্মবিশ্বাসের লেভেল অত্যন্ত কম। অঢেল সম্পদের মালিক হলেও তার চেহারায় দারিদ্র‍্যভাব প্রকট। তাকে গৌরবের সাথে মাথা উঁচু করে দাঁড়িয়ে থাকতে দেখা যাবে না। অন্যদিকে যে শিশুটি পড়ালেখা করেছে, তার বাহ্যিক অবয়বে আত্মবিশ্বাসের দ্যুতি প্রকাশ পাবে। তার দৃষ্টি থাকবে তীক্ষ্ণ, সচেতন এবং তার দাঁড়ানোর ভঙ্গি হবে গৌরবান্বিত। প্রশ্ন উঠতে পারে, সবাই কি বিশ্ববিদ্যালয় পর্যন্ত পড়ালেখার সুযোগ পাবে? আমি বলব- না। সবাই পাবে না, ইনফ্যাক্ট আমার মতে বিশ্ববিদ্যালয় পর্যন্ত পড়ার প্রয়োজনও নেই। আমি জাস্ট বোঝানোর জন্য ব্যবহার করেছি উপমাটি। আমাদের দেশের তথা বিশ্বের অধিকাংশ দেশের একাডেমিক শিক্ষাব্যবস্থাই ত্রুটিপূর্ণ। এসব শিক্ষাব্যবস্থায় জ্ঞানকে ফোকাস করা হয় না। এসব শিক্ষাব্যবস্থার ডিজাইন মূলত একটা চাকরি পাওয়া কেন্দ্রিক। জ্ঞান আহরণটা আসলে এভাবে একাডেমিক সেটিং এ খুব একটা হয়ে ওঠে না আমার মতে। জ্ঞান আহরণের জন্য খোলা মন দরকার, দরকার প্রবল আগ্রহ, সাথে দরকার প্রচুর অধ্যয়ন। দর্শন জানবেন? দর্শন বিষয়ে বিজ্ঞ কয়েকজনের কাছ থেকে জেনে নিন দর্শন বিষয়ে কী কী ভালো বই রয়েছে। বিজ্ঞান জানা দরকার? বিজ্ঞদের জিজ্ঞেস করুন, আপনার লেভেল থেকে বিজ্ঞান জানার জন্য কোন কোন বই পড়া দরকার। তেমনিভাবে খুঁজে নিন ইতিহাস, সভ্যতা, সাহিত্যের বই। অনেকেই বলতে পারে, বই-ই কেন পড়তে হবে? এখনকার যুগ ডিজিটাল যুগ। আমি ভিডিও দেখব, সিনেমা দেখব, ডকুমেন্টারি দেখব... আমি বলব, ওয়েলকাম, যেকোন মাধ্যমে জ্ঞান আহরণ করলেই হল। কিন্তু বই পড়ে যে জ্ঞান আহরিত হয় তার কোন তূলনা নেই। ভিডিও, সিনেমা, নাটক, ডকুমেন্টারি ইত্যাদির একজন নির্মাতা থাকেন। মজার ব্যাপার হল, তিনিও এসব নির্মাণ করার জ্ঞান আহরণ করে থাকেন বই পড়ে। তিনি প্রথমে কোন সাহিত্য বা অন্য কোন উৎস পড়েন, এরপর সেটার স্ক্রিপ্ট লেখেন, চিত্রনাট্য তৈরি করেন, শ্যুটিং করেন এরপর আমাদের সামনে গরম গরম পরিবেষণ করেন। অনেকটা এরকম- ভাত তরকারি রেঁধে আমাদের সামনে রাখা হয়েছে, আমরা জাস্ট হাত ধুয়ে খেতে বসলাম। এতে ধীরে ধীরে আমাদের চিন্তা করার ক্ষমতা লোপ পায়। আমরা পরনির্ভরশীল হয়ে পড়ি। অপরদিকে আমরা যে ঘটনাটি সিনেমা বা ডকুমেন্টারি আকারে দেখছি তা যদি বইয়ে পড়তাম তবে আমাদের মাথা খাটানো লাগত, আমাদের মাথায় চিত্রনাট্য তৈরি করা লাগত। ফলে আমাদের মাথার কর্মক্ষমতা দিনকে দিন বৃদ্ধি পেত। এদিক থেকে আমি ভিডিও-ডকুমেন্টারি দেখার চাইতে বই পড়ার প্রতি বেশি পক্ষপাতী। বই শুধুমাত্র মস্তিষ্কেই খাবার সরবরাহ করে না, পেটেও খাবারের যোগান দেয়। একটু চোখকান খোলা রাখলেই দেখবেন যে, সারা পৃথিবী যে লোকগুলো অর্থসম্পদ দিয়ে শাসন করছে, ওরা বই পড়ুয়া। সেই হিটলার থেকে শুরু করে বর্তমান সময়ের বিল গেটস, ইলন মাস্ক, জাকারবার্গ, এঁদের বই পড়ার ইতিহাস শুনলে আপনার চোখ কপালে উঠবে। বই যেমন আপনাকে সুবুদ্ধি দেয়, তেমনি দেয় কুবুদ্ধিও। ডিনামাইট, পারমানবিক বোমা আবিষ্কারের জ্ঞান আহরিত হয়েছিল কোনও না কোন বই পড়েই। আপনার অর্জিত বুদ্ধিটি সু না কুকাজে ব্যবহার করবেন তা একান্তই আপনার হাতে। পরিশেষে বলতে চাই, বই পড়ুন। বয়স বাড়ার সাথে সামঞ্জস্য রেখে যদি পর্যাপ্ত বই না পড়েন তবে আপনি মননের দিক থেকে দরিদ্র হয়ে পড়বেন। আর আপনার মনের এই দারিদ্র্য প্রবল আকারে প্রকাশিত হবে আপনার বাহ্যিক অবয়বেও। 
আমার বন্ধু রঞ্জু বালামের গান পছন্দ করত না। আমরা বালামের গান শুনলেই বলত, তোদের রুচি রে... যে শিল্পীর নামের আগে 'বাল' শব্দ আছে, তার গান কোন আক্কেলে শুনিস তোরা? রঞ্জু আজ মহাখুশি। বিকেলে ফোন দিয়েছে। হাসতে হাসতে কথাই বলতে পারছিল না। ব্রাজিল হেরেছে বলে তার এত আনন্দ। সে ব্রাজিল বা আর্জেন্টিনা- কোনোটারই পাঁড় ভক্ত না। সে খুশি কেবলমাত্র ব্রাজিল হেরেছে বলেই, আর্জেন্টিনা জিতেছে বলে নয়। আর্জেন্টিনার পরিবর্তে ইতালি বা ইংল্যান্ড জিতলেও সে সমান খুশি হত। ব্রাজিল হারায় তার এমন পৈশাচিক আনন্দের একমাত্র কারণ, ব্রাজিল নামে 'ব্রা' প্রিফিক্সটি আছে।
২০০০ সালের পর থেকে মানুষের মাঝে ব্যাপক হারে স্ক্রিন এক্সপোজার বেড়েছে। অর্থাৎ প্রায় এই সময় থেকে মানুষ দিন ও রাতের অধিকাংশ সময় টেলিভিশন এবং মোবাইল স্ক্রিনে তাকিয়ে থেকে ব্যয় করছে। স্মার্টফোন এবং টেলিভিশনের স্ক্রিন থেকে ব্লু ভায়োলেট রশ্মি বের হয়। আমরা জানি, আল্ট্রাভায়োলেট রশ্মি এবং ব্লু ভায়োলেট রশ্মি জীবজগতের জন্য অত্যন্ত ক্ষতিকর। বিশেষ করে স্মার্টফোন থেকে নির্গত ব্লু ভায়োলেট রশ্মি আমাদের চোখে প্রবেশ করে রেটিনায় ম্যাকুলার ডিজেনারেশন করে থাকে (চোখের একটি রোগ)। ফলে রেটিনা ধীরে ধীরে আলোর প্রতি সংবেদনশীলতা হারিয়ে ফেলতে থাকে। এবং কোন কোন ক্ষেত্রে অন্ধত্বও ঘটতে পারে। এছাড়া স্মার্টফোন-টিভির চোখ ধাঁধাঁনো আলো আমাদের চোখের প্রধান ফোকাসকেও (চোখের রেটিনায় বিশেষ একটি স্থান, যেখানে বাইরে থেকে আলো এসে আপতিত ও মিলিত হয়) পরিবর্তন করে ফেলে। ফলে বস্তু হতে আলো এসে আর সরাসরি রেটিনায় পড়তে পারে না। হয় রেটিনার সামনে আলো পড়ে, নয়ত পেছনে। ফলে আমরা বস্তুটিকে ক্লিয়ার না দেখে ঝাপসা দেখি। একটু খেয়াল করলে দেখবেন, ইদানিং রাস্তাঘাটে প্রচুর পরিমাণে চশমা পরা লোকজন দেখা যায়। কিছু ব্যাতিক্রম ছাড়া এদের অধিকাংশের চশমা ব্যবহারের অন্যতম কারণ এই স্মার্টফোন এবং টিভি। কেউ কেউ ধারণা করছে, স্মার্টফোন এবং টিভির স্ক্রিনগুলো যদি অদূর ভবিষ্যতে ব্লু ভায়োলেট রে প্রটেক্টিভ করে তৈরি না করা হয় তবে আগামী কয়েক দশক পর প্রায় ৯০% মানুষকে চশমার ওপর নির্ভরশীল হতে হবে। নিতান্তই বাধ্য না হলে স্মার্টফোন এবং টেলিভিশনের দিকে তাকিয়ে থাকা বন্ধ করুন। নয়ত চশমা হয়ে যাবে আপনার নিত্যদিনের সঙ্গী। আর যে ব্যবহার করে একমাত্র সেই জানে- চশমা একটা অভিশাপের নাম।
কী ট্রান্সলেশন রে বাবা! এদিকে সবাই বলে মুখ নাকি আমার একারই খারাপ!
আনারস খেয়ে দুধ খেলে কেউ মরে না। কিংবা দুধ খেয়ে আনারস খেলে কেউ মরে না। এমনকি আনারস-দুধ একসাথে মেখে জুস বানিয়ে খেলেও কেউ মরে না। আশা করি এরপর থেকে বিভিন্ন জায়গায় আনারস-দুধ বিষয়ক আর কোন প্রশ্ন করা থেকে বিরত থাকবেন আপনারা যাঁরা এই পোস্ট দেখছেন।
৩৯ বিসিএসে যারা পাশ করেছে তাদের সকলকে নিয়োগ দেয়া হোক, ৪২ বিসিএসে যারা পাশ করেছে তাদের সকলকে নিয়োগ দেয়া হোক- এমন একটা কাইজ্জা ডাক্তার সমাজে লেগেছে। আমার কাছে এর একটা সহজ সমাধান আছে- রেজিস্টার্ড ডাক্তার যারা আছে, যারা ৩৯/৪২ এর ফর্মই ফিলাম করে নি, তাদের নিয়োগ দেয়া হোক। প্রথমত ওরা সংখ্যায় অল্প। দ্বিতীয়ত ওরা লিজেন্ড৷ তৃতীয়ত ওরা নির্লিপ্ত। ৩৯ বিসিএসের দ্বিতীয় ধাপে যাদের নিয়োগ দেয়া হয়েছে কিংবা ৪২ বিসিএসে নিয়োগ দেয়া হচ্ছে কেবলমাত্র করোনা পরিস্থিতি সামাল দেবার জন্যই। শুনলাম, ৩৯ বিসিএসে নিয়োগপ্রাপ্তদের অনেকেই নানান দেনদরবার করে বিভিন্ন নন কোভিড-১৯ এলাকায় পোস্টিং নিয়েছে। এমনকি কেউ কেউ নাকি কোভিড-১৯ ডিউটি ফাঁকি দেবার জন্য নিজের জীবিত বাপ-মাকেও অসুস্থ্য বানিয়েছে বা মেরে ফেলেছে! তাই বলি, এরপর যদি কোন নিয়োগ দেয়া হয় তবে যারা ৩৯/৪২ এ ফর্মই ফিলাপ করে নি তাদের নিয়োগ দেয়া হোক। কারণ এরা জগতের নির্লিপ্ততম প্রাণী। ফলে তারা পোস্টিং নিয়ে অন্তত হাউকাউ করবে না। নরকে পোস্টিং দিলেও এরা নির্লিপ্তভাবে ডিউটি করবে আমার বিশ্বাস। 
যুগের পরে যুগ কেটে গেলো। যুগে যুগে, দেশে দেশে জন্ম নিল শত-সহস্র ক্ষমতাবান, বিত্তবান, রাজা, মহারাজা। কেউ টিকে রইল না। টিকে রইল কেবল ক্ষমতার দম্ভ, মানুষে মানুষে ভেদাভেদ, দুঃখ-দুরাশার দোলাচল।
ইভ্যালির রাসেল আর তার বউয়ের বিদেশ গমনে নিষেধাজ্ঞা জারি করেছে দুদক। যাঁদের টাকা আটকা পড়ে আছে, তাঁরা দোয়ায়ে ইউনুস, জিকির-আসগার শুরু করেন ভাইয়েরা।
দেখুন এরা মানুষকে কী ভাবে! আগুন লাগতেই পারে, মানুষ মরতেই পারে, এত সামান্য ব্যাপার নিয়ে হইচইয়ের কী আছে! কারও কাছে বিচার চেয়ে লাভ নেই। রাষ্ট্রই এদের এত বড় কথা বলবার সাহস দিয়ে রেখেছে। বোম মেরে উড়িয়ে দেয় না এজন্য শুকরিয়া আদায় করেন।
নারায়ণগঞ্জে সেজান জুসের কারখানায় আগুন লেগে এখন পর্যন্ত ৫৩ জন মানুষ পুড়ে মারা গেছে। আরও কতজন পুড়ে ছাই হয়ে গেছে, ভেতরে কতজন আটকা পড়ে আছে তা এখনও জানা যায় নি। সংবাদমাধ্যমে জানতে পারলাম, এক্সিট গেট বন্ধ ছিল। লোকগুলো বের হতে না পেরে নিজেরাই নিজেকে পুড়ে মরে যেতে দেখেছে! প্রাইভেট প্রতিষ্ঠানগুলো সবগুলোই এমন। শ্রমিকদের তারা মানুষ ভাবে না, জন্তু-জানোয়ার ভাবে। কারখানায় একবার ঢুকলে কোন শ্রমিকের আর বের হবার উপায় থাকে না। সমস্ত এক্সিট গেট বন্ধ থাকে। নিদেনপক্ষে বের যদি হতেই হয় তবে লাশ হয়ে বের হতে হয়, যা আমরা আজ সহ অন্যান্য দিনের ঘটনায় দেখেছি। আর আমরাও দেশের সরকার এবং শিল্পপতিদের এমন স্বেচ্ছাচারিতা মেনে নিয়েছি। আমরা নাকি উন্নয়নশীল দেশে পরিণত হয়েছি। আজও শ্রমিক আইনের নীতিমালা প্রণয়ন করা হয় নি, নড়বড়ে যা আছে, তারও কোন প্রয়োগ নেই। এই কি তবে উন্নয়নের নমুনা? আমরা অতীতে বিভিন্ন বিপ্লব, অভ্যুত্থান থেকে জানি, যে জাতিই শ্রমিক শ্রেণীকে উপেক্ষা করতে সামান্যতমও চেষ্টা করেছে, সে জাতিই নিশ্চিহ্ন হয়ে গেছে পৃথিবীর মানচিত্র থেকে। আমাদের মনে রাখা উচিত, বড় বড় শিল্পতিরা নয়, আমাদের বেঁচে থাকার কাঁচামাল যোগায় শ্রমিকরা। শ্রমিকরা আমাদের খাদ্যদাতা, তারা আমাদের অভিভাবক। আজ হতে সেজান কোম্পানি (সজীব গ্রুপের অঙ্গপ্রতিষ্ঠান হাসেম ফুড অ্যান্ড বেভারেজ) এর কোনকিছু আমি কোনদিন ভোগ করব না, আমার আশেপাশের কাউকে করতে নিরুৎসাহিত করব। আমার বিশ্বাস এই কাজটা আপনারাও করবেন। এটা একটা হত্যাকাণ্ড। এই হত্যাকাণ্ডের বিচার হওয়া প্রয়োজন।
করোনায় বের হয়েছিল বলে আমার স্যারকে গাড়ি দিয়ে ধাক্কা মেরে চলে গেছে একটি সচেতন কার। আমরা ঠিক এমন সচেতনই চেয়েছিলাম দেশের প্রতিটি কার গাড়িকে। আজ অপারেশন। সকালে বাসা থেকে বের হয়ে দুজন দুকাপ চা খেয়ে সহী-সালামতে রওনা দিলাম হাসপাতালের পানে। রিক্সা নিলাম। রিক্সাওয়ালা সৎ ব্যক্তি। রিক্সায় উঠেই তিনি অকপটে স্বীকার করলেন, পাউডার খান তিনি। এই পাউডার খাবার কারণে চাকরি চলে গেছে তাঁর। তিনি পেশায় ছিলেন বাবুর্চি। কাজিপাড়ায়। একদিন পাউডার খেয়ে খাসির মাংস চড়িয়েছেন চুলোয়। পিনিকের কারণে ভুলে গেলেন মাংসের কথা। পুড়ে ছাই হয়ে গেল সে মাংস। তাঁর ভাষায়, "বুঝলেন ভাইজান, সেদিন খুব বৃষ্টি হইতেছিল। ভরপুর পাউডার নিলাম। এরপর এমুন পিনিক হল, মাংসের কথা ভুইলা গেলাম। মালিক এসে সেই ঝুম বৃষ্টির মইধ্যেই পাছায় গুইনা গুইনা ৭ টা লাত্থি মারল। এরপর গলা ধাক্কা দিয়া বাইর কইরা দিল। এরপর কতবার পাউডার ছাড়লাম তার ঠিক নাই। এমনও দিন গেছে, ৬ মাস পাউডার নেইনাই। হঠাৎ কোন এক হালারপুতের লগে দেখা হয়, পাউডার লইয়া সাধে। লোভে পইড়া খাইয়া ফালাই।" গল্পে গল্পে হাসপাতালে চলে আসলাম। স্যার ওটিতে। বাইরে খুব লকডাউন চলছে। রাস্তা জনশূন্য। কেবল সচেতন কিছু প্রাইভেট কার বের হয়েছে, যারা লকডাউন অমান্য করে রাস্তায় বেরুবে, তাদের শাস্তি দেবার জন্য।
সময় এখন বর্ষাকাল। গ্রাম-গঞ্জ এমনকি শহর অঞ্চলেও সাপের উপদ্রব খুব বেশি পরিমাণে বেড়ে গেছে। বড় স্ট্যাটাস লোকজন পড়ে না। খুব ছোট করে দুই-একটা কথা বলি। কেউ জানুক, না জানুক, মানুক না মানুক, আমি চাইব, অন্তত আমার সাথে যাঁরা ফেসবুকে যুক্ত আছেন, সিরিয়াসলি নেবেন কথাগুলো। আপনাকে বা আপনার আশেপাশে যেকাউকে যেকোন সাপ কামড়াক না কেন, হালকাভাবে নেবেন না। এমনকি তাৎক্ষণিক কোন ব্যাথা বা উপসর্গ দেখা না দিলেও বিষয়টিকে সিরিয়াসলি নিন। অনেকে ঢোড়া সাপ বলে উড়িয়ে দেবার চেষ্টা করে। শতভাগ নিশ্চিত না হয়ে কোন সাপের কামড়কেই অবহেলা করবেন না। আপনাকে বা আপনার আশেপাশের কাউকে সাপে কামড়ানো মাত্রই সে ব্যক্তিকে নিকটস্থ সরকারি হাসপাতালে নিয়ে যান। কোন ওঝা বা কবিরাজের কাছে ভুলেও যাবেন না। ওঝা বা কবিরাজরা কিছুই জানে না, ওরা জাস্ট ভণ্ড। মনে রাখবেন, সাপে কামড়ানো কাউকে নিয়ে আপনি কোন ওঝা বা কবিরাজের কাছে গেছেন বা কাউকে নিয়ে যেতে দেখে প্রতিবাদ করেন নি মানে আপনিও একজন হত্যাকারী। একজন মানুষকে হত্যা করতে আপনিও সহায়তা করলেন। আপনার সামনে দিয়ে কোন সাপে কামড়ানো রোগীকে ওঝা বা কবিরাজের বাড়িতে নিয়ে যেতে দেখলে প্রতিবাদ করুন। দরকার হলে জোর-জবরদস্তি করে রোগীকে হাসপাতালে পাঠান। ধন্যবাদ আপনার লাগবে না। অন্তত একটা জীবন বাঁচালেন তো! অন্তত একটা হত্যাকাণ্ডে বাধা দিলেন তো! এন্টিভেনম সব হাসপাতালে থাকে না। তাই পারলে আগে থেকে হাসপাতালে ফোন করে জেনে নিন, হাসপাতালে এন্টিভেনম আছে কি না। যদি সে হাসপাতালে এন্টিভেনম না থাকে তবে সাপে কাটা রোগীকে সেই হাসপাতালে না নিয়ে নিকটস্থ অন্য হাসপাতালে নিন, যেখানে এন্টিভেনম সাপলাই আছে। মনে রাখবেন, সাপে কাটা রোগীকে যত দ্রুত আপনি হাসপাতালে নিয়ে এন্টিভেনম দেবার ব্যবস্থা করবেন, রোগীটি বেঁচে যাবার সম্ভাবনা তত বেশি বেড়ে যাবে। তাই শুধু শুধু ওঝা-হেকিম-কবিরাজের কাছে নিয়ে সময় নষ্ট না করে হাসপাতালে নিন। আজ পর্যন্ত একটা ডাটাও দেখাতে পারবেন না, যে কোন ওঝা বা কবিরাজ কোন সাপে কাটা রোগীর জীবন বাঁচিয়েছে। যে দুই-একজন বেঁচে যায়, খোঁজ নিয়ে দেখা গেছে তাদের কোন বিষাক্ত সাপে কাটে নি। বাংলাদেশ সরকারের কাছে আবেদন রইল, প্রতিটা হাসপাতালে পর্যাপ্ত এন্টিভেনমের ব্যবস্থা করুন। খুব বেশি রিসোর্সের দরকার হবে না সম্ভবত। নইলে একটা জীবনের দায় রাষ্ট্রকেও নিতে হয়! 
আগে ভাবতাম, বাংলা সাহিত্যে কিংবদন্তিতুল্য সাহিত্যকগণ সব কলকাতায় জন্মেছেন কেন! কিছুদিন পর বুঝলাম, না, মহান সাহিত্যিকগণ শুধু কলকাতাতেই জন্মা নেন নি, তাঁদের অনেকেই আমাদের দেশেও জন্মেছেন! কিন্তু কিছুদিন পর পাড়ি জমিয়েছেন কলকাতায়। এরও কিছুদিন পর আরেকটি প্রশ্নের উদয় ঘটল আমার অবিশ্বাসী মনে। আচ্ছা, ভাল কবি-সাহিত্যিক হলেই কলকাতায় জন্ম নিতে হবে কেন কিংবা কলকাতায় পাড়ি জমাতে হবে কেন? কোন সদুত্তর না পেয়ে মনে মনে ভেবে বসলাম, সম্ভবত কলকাতার মাটি সাহিত্যের জন্য উর্বর। রবীবাবুর মাটি বলে কথা! এটা কোন ভাল ব্যাখ্যা হল না। সাহিত্যের জন্য আবার উর্বর মাটি লাগবে কেন? উর্বর মাটি লাগে ফসল-গাছ-ঘাস-লতাপাতার জন্য। (অবশ্য জীবনানন্দ দাশের কথা আসলে আলাদা ব্যাপার। তিনি ঘাস নিয়ে অসংখ্য কবিতা লিখেছেন। ঘাস নিয়ে কবিতা লিখলে উর্বর ভূমি লাগতে পারে কি-না সেটা নাহয় ব্যাপক আলোচনার বিষয়।) আসল ঘটনা মাথায় ঢুকল আজ বাংলা একাডেমির সামনে দিয়ে হেঁটে আসার সময়। ছোটখাটো মাথা আমার। সবকিছু কিঞ্চিত দেরিতেই ঢোকে। এদেশে সাহিত্যের সাথে রাজনীতি মিশে গেছে খুব নোংরাভাবে! আওয়ামীলীগের আমলে শামসুর রাহমানের লেখা চলবে না, বিএনপির আমলে নির্মলেন্দু গুণের লেখা চলবে না, অমুকের আমলে নাস্তিকের লেখা চলবে না, তমুকের আমলে মালাউনের লেখা চলবে না... এদেশে তবে কি কারণে জন্মাবেন কিংবা জন্মানোর পর জীবন যাপন করবেন গুণী সাহিত্যিকরা? এদেশে মূলত কবি-সাহিত্যিক-সাহিত্যের কোন দাম নেই। আড্ডায় সবথেকে বেশি তাচ্ছিল্য করা হয় কবি বন্ধুটাকে। লেখালেখি করা মানুষটার সম্বন্ধে ভাল ধারণা পোষণ করে না কেউই। অকর্মণ্যদের প্রধান কর্ম মনে করা হয় লেখালেখিকে। অথচ গর্দভগুলো জানেই না, তোমাদের এই শিক্ষা, সভ্যতা, উন্নয়ন সবকিছুই সাহিত্যের অবদান, সাহিত্যিকদের অবদান! তোমরা যে অ-আ-ক-খ পড়ে আজ বড় বড় ডাক্তার হয়েছ, ইঞ্জিনিয়ার হয়েছ, বিজ্ঞানী-গবেষক হয়েছ, আমলা-মন্ত্রী হয়েছ, চোর-বাটপার-ধান্দাবাজ হয়েছ সেই অ-আ-ক-খ কিন্তু সাহিত্যই মূলত, সাহিত্যের খুঁটিও বলা যায়, এই অ-আ-ক-খ আবিষ্কার করেছেন কোন সাহিত্যিকই! যে জাতিই শিল্প-সাহিত্যকে উপেক্ষা করে এগিয়ে যেতে চেয়েছে, সে জাতিই নিশ্চিহ্ন হয়ে গেছে পৃথিবী থেকে। এবং তাদের নিশ্চিহ্ন হয়ে যাবার ইতিহাসটাও কিন্তু লিপিবদ্ধ আছে সাহিত্যের পাতাতেই! 
একজন জনপ্রিয় পুলিশ অফিসারের পেইজে গেলে মনে হয়, প্রেম এবং পরকীয়া এ দেশের সবথেকে বড় অপরাধ। এই দুটো ছাড়া দেশে আর কোন অপরাধ সংঘটিত হয় না।
জানুয়ার কম্পিউটার নিজে রোবট হয়ে একজন মানুষকে জিগায় রোবট কী-না। আজ একটা উপযুক্ত জবাব হয়ে গেলো। কর্তৃপক্ষকে ধন্যবাদ।
যাদের টাকা কম, এই পৃথিবীটা তাদের জন্য নয়, আশা করি বুঝতে পেরেছেন।
হানিফ সংকেত কিংবদন্তি সঙ্গীতশিল্পী এন্ড্রু কিশোরকে নিয়ে ফেসবুক পোস্ট দিয়েছেন। উক্ত পোস্টে গিয়ে জানা গেল, এন্ড্রু কিশোর তো পারবেনই না, সাথে হানিফ সংকেতও জান্নাতে প্রবেশ করতে পারবেন না। কারণ, এতবছর একসাথে থেকেও তিনি এন্ড্রু কিশোরকে ইসলামের ছায়াতলে আনতে পারেন নি।
চলমান লকডাউনে এই দুই ভণ্ডই সবথেকে আরামে আছে। পশুর সাথে মানুষের সম্পর্কের এই আবহমান ধারায় কুকুর এবং মানুষের সম্পর্কের উৎস ও ইতিহাস সম্বন্ধে প্রশ্ন ও সদুত্তরের জন্য জিজ্ঞাসা গ্রুপে জয়েন করতে পারেন।
সোহরাওয়ার্দী উদ্যানে একটা আহত পাখি আটকা পড়েছিল গাছের মগডালে। ৯৯৯ ফোন করার কিছুক্ষণ পরই ৯৯৯ এর এনিমেল রেস্কিউ টিম এসে হাজির। ৯৯৯ ভালো কাজ করছে। এই ধারা অব্যাহত থাকুক।
একদিন মিরপুর গেলাম। সনি সিনেমা হলের পেছনে দাঁড়িয়ে কয়েকজন পান-বিড়ি বিক্রেতাকে জিজ্ঞেস করলাম, সনি সিনেমা হলের সামনে যাব কীভাবে? একজন বলে সোজা গিয়ে ডানে যান, ডানে গিয়ে বামে মোড় নিয়ে আরেকটু সামনে গিয়ে চিপা গলি দিয়ে বামে গিয়ে আরেকটু সামনে যান... অন্য একজন আরও জটিল করে কীসব বলল। এর চেয়ে পুলসিরাত পার হওয়া বেশি সহজ মনে হল আমার কাছে। এরপর সাহায্য নিলাম গুগল ম্যাপের। গুগল ম্যাপকেই বেশি বিশ্বস্ত মনে হল আমার। ম্যাপ আমাকে বড় রাস্তা ধরে আধা মাইল ঘুরিয়ে সনি সিনেমা হলের সামনে আনল। অথচ কিছুদিন ওদিকটায় ঘোরাঘুরি শেষে আমি জানতে পারলাম, সেদিন আমি সনি সিনেমা হলের ঠিক পেছনে ছিলাম। একটা গলি ধরে আসলে এক মিনিটেরও কম সময় লাগত। কিছুদিন আগে গ্রামীন ব্যাংক ভবনের সামনে ৩ টাকা দামী ৩ টা ছোট সিংগারা খেয়ে মালাই চা খেতে ইচ্ছে করল। সিংগারাওয়ালাকে জিজ্ঞেস করলাম, ভালো মালাই চা কোথায় পাওয়া যায়। লোকটা পান চিবাতে চিবাতে এক গাল হেসে বলল, আমিই তো বানাই। এক নাম্বার। নিচে তাকিয়ে দেখি কেতলিতে চা গরম হচ্ছে। এক কাপ চা নিলাম। মুখে দিতেই বমি করে দিতে ইচ্ছে করল। ঘোড়ার পেশাবও এর চাইতে ভালো হবার কথা। বিল দিয়ে রাগে গজ গজ করতে করতে রাস্তায় নামলাম। এক রিক্সাওয়ালাকে জিজ্ঞেস করলাম, ভালো মালাই চাই কোথায় পাব। রিক্সাওয়ালা বলল, তার এক ভাতিজার দোকান আছে তালতলায়। খেতে হলে তার রিক্সায় চড়ে সেখানে যেতে হবে। গত ঈদে ব্যবসায়ীরা ঘোষণা দিয়েছিল, মঙ্গলবারেও মার্কেট খোলা রাখবে। নিউমার্কেটে আমার একটা দরকার ছিল, মঙ্গলবারেই। বহুজনকে জিজ্ঞেস করলাম, নিউমার্কেট খোলা কী-না। কেউ সদুত্তর দিতে পারল না। মাস দুয়েক আগে এক ভাই আমাকে জিজ্ঞেস করেছিল, ভাই, মন ভালো করার দুয়া কী? আমি কোন উত্তর দিতে পারি নি। এইতো কদিন আগে, যখন খুব গরম পড়ল, তখন এক রিক্সাওয়ালা আমাকে জিজ্ঞেস করল, তারপর ভাইজান, পানি কি আমরা পাব? আমি হকচকিয়ে জানতে চাইলাম, পানি পাব মানে? কোন পানি? আমি কিছু জানি না ভেবে অবজ্ঞার স্বরে কোনরকম দায়সারামত রিক্সাওয়ালা বলল, তিস্তার পানি, ফারাক্কা বাঁধ... গত পরশু ক্রিস্টোফার নোলানের ইন্টারস্টেলার সিনেমাটা দেখবার সময় মনে হল, আমি যদি কোন মহাকাশ যানে চড়ে কোন ব্ল্যাক হোলের আশেপাশে একবছর ঘোরাঘুরি করে আসি তাহলে পৃথিবীতে কত সময় চলে যাবে? শুনেছি, ব্ল্যাক হোলের আশেপাশের ১ ঘন্টা সমান পৃথিবীতে ১০ বছর। আরও নানাবিধ প্রশ্ন ঘুরপাক খায় আমার মনে। কাউকে জিজ্ঞেস করতে সাহস হয় না। কেউ কেউ আবার এমন সব আগডুম বাগডুম বোঝায়, মাথা ঝিম ধরে যায়। মনে হয়, এরে জিজ্ঞেস না করাই ভালো ছিল। এসবকিছু ঝামেলায় পড়ে আমার মনে হল, এমন একটা মাধ্যম হলে কেমন হয়, যেখানে যেকেউ যেকোন কিছু জিজ্ঞেস করতে পারবে! এবং যেকেউ সম্পূর্ণ নির্ভরযোগ্য নির্ভুল উত্তর দিতে পারবে! যে জিনিসটা আমার কাছে দুর্বোধ্য, হয়ত সে জিনিসটা অনেকেই খুব ভালোমত জানে। কিন্তু কে জানে তার সাথে যোগাযোগের কোন মাধ্যম আমার জানা নেই। তাই আমি একটা গ্রুপ খুলেছি। গ্রুপের নাম জিজ্ঞাসা- জানার ইচ্ছা। অনেকেই বলতে পারে, এমন গ্রুপ বহু আছে, ডিএসডি, ডিএসইউ, বিসিবি, কোয়ারা ইত্যাদি... এসব গ্রুপের কোনটায় পোস্ট এপ্রুভাল সিস্টেম চালু আছে, আবার কোনটা স্পেশালাইজড। যেমন বিসিবি গ্রুপে কেবল বিজ্ঞান নিয়ে আলোচনা হয়। দেখা গেলো, কেউ একটা প্রয়োজনে কোন পোস্ট করল। পোস্ট এপ্রুভ হল প্রয়োজন শেষ হয়ে যাবার পর। তাতে আদতে কোন লাভই হল না। 'জিজ্ঞাসা' গ্রুপটা জেনারেল ক্যাটাগরির। পোস্ট এপ্রুভাল সিস্টেমও নেই। 'ধোলাইখাল যাবার রাস্তা কী?' এমন প্রশ্ন থেকে শুরু করে টাইম ট্রাভেলজনিত প্রশ্নও এখানে করা যাবে। এবং উত্তরও দেবেন আপনারাই। কোন রেস্ট্রিকশন নেই। শুধুমাত্র চেষ্টা করবেন, কারও ধর্ম, রাজনীতি বা দেশের আইনশৃঙ্খলায় আঘাত না দিতে। আর যারা যে বিষয়ে উত্তর দেবেন, চেষ্টা করবেন সবথেকে নির্ভরযোগ্য তথ্য সম্বলিত উত্তরটি দিতে।
পৃথিবীর অন্যতম ঠাণ্ডা একটি দেশ কানাডায় গত কয়েকদিন ধরে তীব্র দাবদাহে এখন পর্যন্ত ৫০০ জনের অধিক মানুষ মারা গেছে। বৃটিশ কলম্বিয়া রাজ্যে তাপমাত্রা উঠেছে ৫০ ডিগ্রি সেলসিয়াসের বেশি, যেখানে তাপমাত্রা সর্বদা হিমাংকের নিচেই থাকত। এমনকি ১৯৪৭ সালে সেখানে মাইনাস ৫৯ ডিগ্রি সেলসিয়াস তাপমাত্রা ছিল। বাংলাদেশের মত গ্রীষ্মপ্রধান দেশেও ৫০ ডিগ্রির বেশি তাপমাত্রা কখনো উঠেছিল কি না আমার জানা নেই। হে পৃথিবীবাসী, আরও বেশি বেশি পরিবেশের দূষণ ঘটাও! তোমাদের তৈরি করা নরকে তোমাদেরই পুড়ে মরবার পথ আরও বেশি সুগম করো।
শেকসপিয়রের পর যে লেখককে নিয়ে সবচেয়ে বেশি গবেষণা ও বই লেখা হয়েছে তিনি ফ্রানৎস কাফকা। গত শতকের নব্বইয়ের দশকের মধ্যভাগের আগেই তাকে নিয়ে লেখা হয়ে গেছে ১০ হাজার বই। আর ১৯৯৬ থেকে ২০১০ পর্যন্ত সময়ে প্রতি ১০ দিনে তার ওপর বের হয়েছে একটি করে নতুন বই। বিংশ শতাব্দীর বিশ্বসাহিত্যের সবচেয়ে প্রভাবশালী জার্মান ভাষার এ রূপকাশ্রয়ী লেখক। এ যাবৎ সাহিত্যে নোবেলজয়ী ১০৯ জন লেখকের মধ্যে ৩২ জনই নিজেদের ওপরে কাফকার প্রভাবের কথা স্বীকার করেছেন। তাছাড়া, বিংশ ও একবিংশ শতকের সেরা লেখক আলবেয়ার কাম্যু, গ্যাব্রিয়েল গার্সিয়া মার্কেস, জে এম কোয়েৎজি ও জ্যঁ পল সাত্রে নির্দ্বিধায় স্বীকার করেছেন, তারা কাফকা দ্বারা প্রভাবিত। ১৯১২ সালে প্রথম গল্পের বই প্রকাশ করেন তিনি। বইটির আটশ কপি ছাপা হয়েছিল। কিন্তু সেগুলো ভালো বিক্রি হয়নি। বই প্রকাশের কয়েক সপ্তাহ পর কাফকা লিখেছিলেন, ‘এগার কপি বিক্রি হয়েছে। এর মধ্যে দশ কপি আমি নিজেই কিনেছি। এগারোতম কপিটি কে কিনেছে সেটা জানতে মন চাইছে।’ মাত্র নয়টি পূর্ণাঙ্গ গল্প, তিনটি অসমাপ্ত উপন্যাস, সামান্য কয়টি অসমাপ্ত বড় গল্প, কিছু গদ্য-স্কেচ, ডায়েরি ও চিঠি রেখে যাওয়া এই লেখকের বন্ধুকে তিনি অনুরোধ করে গিয়েছিলেন তাঁর সব লেখা পুড়িয়ে ফেলতে। কিন্তু ১৯২৪ সালের ৩ জুন কাফকার মৃত্যুর পর বন্ধু ম্যাক্স ব্রড তাঁর লেখাগুলো প্রকাশের উদ্যোগ নেন। অখ্যাত কাফকা হয়ে উঠেন শতাব্দীর সেরা কথাশিল্পী। উল্লেখ্য, তাঁর ক্ষুদ্রায়তন পান্ডুলিপির মূল্য ধরা হয়েছিল ১০ কোটি পাউন্ড, কিন্তু অক্সফোর্ড বিশ্ববিদ্যালয় তা বিক্রি করেনি। কাফকা সাহিত্যে ‘নিয়তি বা সম্ভবত এই লেখাগুলোর মহত্ত্ব এটাই যে, সবকিছু আছে এতে, কিন্তু কোনো কিছুই নিশ্চিত করা হয়নি।’ "আমার মাথার মধ্যে কী ভয়ংকর এক পৃথিবী। মাথা ছিঁড়ে-ফেঁড়ে না ফেলে আমি কী করে নিজেকে মুক্ত করব, ওই পৃথিবীকে [মাথা থেকে] মুক্ত করে আনব! আর মাথার ভেতরে ওগুলোকে ধরে রাখার বা কবর দেওয়ার চেয়ে হাজার গুণে ভালো মাথা ছিঁড়ে-কেটে টুকরো করে ফেলা। আমি যে সে কাজের জন্যই এখানে [এ পৃথিবীতে] আছি, তা আমার কাছে একদম পরিষ্কার।"-- ফ্রানৎস কাফকা। আজ এই মহান লোকটির জন্মদিন। ১৮৮৩ সালের এই দিনে প্রাগে (বর্তমান চেক প্রজাতন্ত্র) জন্মগ্রহণ করেন তিনি।
পরিশ্রমই সব, চেষ্টাই সব এই কথাগুলো চাপাবাজি মাত্র। যারা এসব বলে বেড়ায় তারা উচ্চস্তরের চাপাবাজ। এদের থেকে দূরে থাকাই শ্রেয়। সফল হওয়া, বড় হওয়া কিংবা টিকে থাকা, যাই বলেন না কেন, এসবের জন্য মাথার ওপর একটা ছায়ার দরকার হয়, পায়ের নিচে শক্ত মাটির দরকার হয়। একা একা ফাইট করে টিকে যাওয়া অসম্ভবের কাছাকাছি। যারা পারে তাদেরকে শ্রদ্ধা করতে হবে। ওরা লিজেন্ড। ভালোভাবে সামান্য খেয়ে পরে বেঁচে থাকবার জন্যও একটা সাপোর্ট লাগে। একা একা সম্ভব না। একা একা এই পৃথিবীটা বড় বেশি নিঃসঙ্গ। সবকিছু ধূসর। একা একা টিকে যাওয়া অনেক বেশি কষ্টসাধ্য। চারদিকে রাশি রাশি শব্দ, কোলাহল। একা যুদ্ধ করা মানুষগুলো শব্দের মাঝেও নৈঃশব্দ শোনে। কোন চাকচিক্য, জৌলুশ এদের স্পর্শ করে না। বহুদিন একা একা যুদ্ধ করার পর মাঝে মাঝে মনে হয়, সব ছেড়েছুড়ে চলে যাই। সবকিছু থেকে বিরতি নিই কিছুদিন। পরক্ষণেই যখন মনে হয় আমি একা। আমার তো যাবার কোন জায়গা নেই। পায়ের নিচে শক্ত বা নরম কোন মাটিই নেই, তখন ফ্যালফ্যাল করে তাকিয়ে থেকে সবকিছু মেনে নেয়া ছাড়া আর কোন উপায় থাকে না। তাই আমি বলি, যারা "পরিশ্রমই সৌভাগ্যের প্রসূতি", "কষ্ট করলে কেষ্ট মেলে" ইত্যাদি গালগল্প ফাঁদে, এদের থেকে দূরে থাকুন। আপনি একা, আপনার সাথে যেকোন কিছুই ঘটতে পারে- এটা মেনে নিতে শিখুন। বেঁচে থাকতে হলে কাজ আপনাকে করে যেতেই হবে। এতে সফলতা আসতেও পারে আবার নাও আসতে পারে।
চশমা পরার ফলে চেহারার মধ্যে একটা জ্ঞানী জ্ঞানী ভাব এসেছে। চশমার এই এক সমস্যা। পাগল-ছাগলের মাঝেও বিজ্ঞানী লুক সরবরাহ করে। চশমা পরে অবাক হলাম। এমন ঝকঝকে পৃথিবীটাকে এতদিন কি বিচ্ছিরি দেখেছি আমি! ইস্পাহানী ইসলামিয়া আই হসপিটালের ডাক্তার বললেন, আপনি মায়োপিয়াক্রান্ত। আপনার চশমা পরতে হবে। লিটারেলিই আমি এতদিন দূরে সেভাবে তাকাই নি। হয় মোবাইল-কম্পিউটার স্ক্রিনে থাকিয়ে থেকেছি, নয়ত বই পড়েছি। ফলে দূর হতে আগত আলো আমার চোখে প্রবেশের পর রেটিনায় পৌঁছতেই যে পারে না তা আমি খুব একটা খেয়াল করি নি। ঝাপসা দৃষ্টিকেই স্বাভাবিক ভাবতাম এতদিন। তাছাড়া, এই সমস্যা খুব দ্রুতই ডেভলপ করেছে আমার ধারণা। নাহলে আগেই টের পাবার কথা। সে যাইহোক, এই লুক নিয়ে সামান্য সুবিধা হয়েছে। দোকানদার, রিক্সাওয়ালা, পাগলটাগল কিঞ্চিত সমীহার চোখে তাকাচ্ছে। চেহারার বাচ্চা পোলাপান লুক কমেছে কিছুটা। ভুলু আমাকে দেখে চিনতে পারল না আজ। চশমা খুলে ফেলতেই এসে গা ঘষা শুরু করল। লকডাউন উপলক্ষ্যে দোকানপাট বন্ধ। ভুলুকে কিছু কিনে খাওয়ানো গেলো না। লকডাউনে মানুষের পাশাপাশি পশুপাখিরাও বিপদে পড়েছে। মানুষই খাবার পাচ্ছে না, ওরা পাবে কোথায়। ভুলুর চোখে চশমা পরিয়ে দিলাম। সে লাফিয়ে উঠে এদিক-ওদিক তাকাতে শুরু করল। মুখ হাসি হাসি। বুঝলাম, ভুলুরও মায়োপিয়া আছে। ডাক্তার দেখিয়ে ওকে একটা চশমা কিনে দিতে হবে। 
আমার পৃথিবীটা আস্তে আস্তে ঝাপসা হয়ে আসছে। কাছের মানুষগুলোকেও আবছা দেখি আজকাল। বহুদিন ধরে নিজেকে নিয়ে ব্যস্ত থেকে নিজেকে সামাল দিতে দিতে নিজেকেই দেখেছি শুধু। দূরের কিছু দেখা হয়ে ওঠে নি খুব একটা। ভেবেছিলাম, নিজের একটা গতি হলে দূরটা দেখব দু'চোখ ভরে। চোখভরে দেখব, প্রাণভরে শ্বাস নেব... তা আর হল না! নিজেকে সামলে ওঠার আগেই দূরটা চিরতরে দূরে সরে গেলো আমার কাছ থেকে। আমি এখন আর দূরের কিছু দেখি না। মেডিকেল টার্মে এটাকে বলে মায়োপিয়া। ডাক্তার বলল, মাইনাস ওয়ান পয়েন্ট সেভেন ফাইভে নেমে এসেছে আমার দৃষ্টিশক্তি! এখন আমাকে দূরের জিনিস দেখতে হলে চশমা নামক এক যন্ত্র ব্যবহার করতে হবে। দুটো জৈবিক, দুটো যান্ত্রিক চোখ নিয়ে 'হ্যালো' বলছি সবাইকে।
বাংলা একাডেমির একুশে বইমেলায় কলকাতার বই আসত সে সময়। আহমদ ছফা এর বিরোধীতায় নামেন। তাঁর বিরোধীতার ফলে কলকাতার বই আসা বন্ধ হয়। ছফা কাজটা করেছিলেন দেশের লেখকদের কল্যাণের জন্য। কিন্তু এদেশেরই একজন লেখক শওকত ওসমান তাঁকে এ কারণে বাজে লোক বলে মন্তব্য করেন। এরপর ছফা তাঁকে নিয়ে নিউমার্কেটের বইয়ের দোকানে দোকানে ঘোরেন। গিয়ে জিজ্ঞেস করেন, শওকত ওসমানের কোন বই আছে কিনা। বই তো দূরের কথা, কেউ শওকত ওসমানকে চিনতেই পারল না। কিন্তু কলকাতার একজন সাধারন মানের লেখকের নাম বলতেই দোকানদার অনেকগুলো বই বের করে দিল। আহমদ ছফা তখন শওকত ওসমানকে জিজ্ঞেস করলেন, "দেশটা আমরা বাল ছেঁড়ার জন্যে স্বাধীন করেছি?" আজ আহমদ ছফার জন্মদিন।
ডিউটি থেকে বেরিয়ে এক ঘন্টার মত দাঁড়িয়ে আছি। পাশ দিয়ে হুস-হাস করে বড়-ছোট নানা আকারের গাড়ি ছুটে চলে যাচ্ছে। কোন কোন গাড়িতে বাজছে উচ্চস্বরে হিন্দি গান। একটা করে গাড়ি চলে যাচ্ছে আর বাতাস লেগে আমার শার্ট পতাকার মত পতপত করে উড়ছে, চুল এলোমেলো হচ্ছে। রাস্তা ভর্তি রাশি রাশি গাড়ি। বড়লোকদের ছোট ছোট গাড়ি। কিন্তু আমাকে নেবার মত কোন গাড়ি নেই রাস্তায়। আমার গায়ে বাতাসের ঝাটকা ফেলে একটা করে গাড়ি দ্রুত দূরে চলে যাচ্ছে আর আমি এক দৃষ্টিতে চেয়ে থাকছি গাড়িটা শূন্যে মিলিয়ে না যাওয়া পর্যন্ত। রাস্তায় যে দুই একটা রিক্সা বা সিএনজির দেখা মিলছে তারা দাম হাঁকাচ্ছে স্বাভাবিকের চাইতে দশ-বারো গুণ বেশি। অথচ আমার জানামতে কমপ্রেসড ন্যাচারাল গ্যাসের দাম বাড়েনি কিংবা সরকার রিক্সাচালকদের ওপর কোন ট্যাক্স আরোপ করেনি। এরা জাস্ট সুযোগ পেয়ে দাম বাড়িয়ে দিয়েছে। অর্থাৎ সাধারণ জনগণকে জিম্মি করেছে। অথচ এই এরাই কথায় কথায় নিজেকে মুমিন-মুসলমান দাবী করে। এবং এদের সংখ্যাও নাকি আবার ৯০%। আজ রাস্তায় দাঁড়িয়ে থাকতে থাকতে সিদ্ধান্ত নিলাম, আগামী পাঁচ বছরের মধ্যে আমি এই দেশ ছাড়ব। এই দেশ, দেশের মাটি নিয়ে আমি গর্ববোধ করার মত কিছু দেখি না। এই দেশটা যেমনই হোক, এই দেশের মানুষের মন অত্যন্ত নোংরা। এই নোংরা দাগ পৃথিবীর কোন ডিটারজেন্টেই উঠবার নয়। জীবনানন্দ এখন জন্মালে লিখতেন- "বাংলার মুখ আমি দেখিয়াছি, দেখিতে চাহি না আর"। অবশেষে আমি হাঁটতে শুরু করলাম। মানুষগুলো নোংরা হলেও এই শহরের অলিগলি পরিষ্কার। এই শহরের ফুটপাত অত্যন্ত পবিত্র। ঘরহীন, মনহীন, প্রাণহীন, প্রেমহীন সবাইকে বুকে আগলে রাখে এই শহরের ফুটপাত। আকাশে চাঁদ থাকলে একটা সঙ্গী পাওয়া যেত হাঁটার। আজ আকাশে কোন চাঁদ ওঠে নি।
যারা লকডাউন দিয়েছে, লকডাউনের কারণে যদি তাদেরও বেতন বন্ধ থাকত, তাহলে এই লকডাউন যৌক্তিক হত। প্রাইভেট অফিস সব খোলা, রাস্তায় নেই কোন যানবাহন। লকডাউন দাতারা হ্যালুসিনেট করেছে যে, মানুষ উড়ে উড়ে অফিসে যেতে পারে! এই হ্যালুসিনেশনের উৎস কী হতে পারে তা খুঁজে বের করা জরুরী।
আমার ফেসবুক এক মাসের জন্য রেস্ট্রিকটেড ছিল। কিছু লোক যুক্তিতে না পেরে সংঘবদ্ধ হয়ে রিপোর্ট করে ব্লক করে দিয়েছিল আমার আইডি। দীর্ঘ এক মাস রেস্ট্রিকশনে থাকার পর গতকাল ফিরে পেলাম সব ধরণের এক্সেস। এই এক মাসে ফেসবুকে তেমন একটা আসি নি। মাঝে মাঝে অফিশিয়াল কিছু প্রয়োজনে মেসেঞ্জার চেক করেছি শুধু। ফেসবুক না থাকার কারণে অগাধ সময় পেয়েছিলাম পুরো মাস জুড়ে। নিজের সমস্ত কাজ শেষেও হাতে অফুরন্ত সময়। মাত্র একমাসে বহুকিছু সম্ভব হয়েছে শুধুমাত্র ফেসবুকে কম সময় দেবার কারণেই। সকাল সাত বা সাড়ে সাতটায় ঘুম থেকে উঠি। এক কাপ কফি বানাতে দিয়ে ফ্রেশ হতে যাই। ফ্রেশ হয়ে এসে মোবাইলে তানসেন শুনতে শুনতে কফি পান করি। এর মাঝেই দেখে ফেলি দিনের পত্রিকাটা। প্রথম আলোর এক বছরের ডিজিটাল সাবস্ক্রিপশন কিনে ফেলেছি। কাগজে যেমন ওয়েবেও তেমন। যুগ ডিজিটাল হয়ে গেছে, যাচ্ছে। খামোখা নিজেকে নব্বইয়ের এনালগ ভেবে গর্ব করা যায় বটে, তাতে আদতে নিজের ক্ষতিটাই হয় বেশি। কোন কোন দিন সকালেই গোসলটা সেরে ফেলি। ব্যাকগ্রাউন্ডে মৃদুস্বরে তানসেনের তানপুরা বেজে চলে আর শরীরে পড়ে সকালের বরফশীতল পানি। শাওয়ার ছেড়ে দাঁড়িয়ে থাকি অনেক্ষণ। পানি গড়িয়ে পড়ে আমার মাথা বেয়ে, চিবুক বেয়ে। পানির শীতল সে ধারা যেন পরম মমতায় হাত বুলিয়ে দেয় আমার সারা গায়ে। আমি চোখ বন্ধ করে অনুভব করি- শহর থেকে বহুদূরের কোন খোলা মাঠে দাঁড়িয়ে আছি, আকাশ ভর্তি কালো মেঘ। শোঁ শোঁ শব্দে বয়ে চলেছে ঠাণ্ডা বাতাস। রাশি রাশি বৃষ্টির ফোঁটা ঝুম ধরে পড়ে চলেছে আমার সারা গায়ে। জিহ্বা বের করে চুপি চুপি চেটে খাচ্ছি আমার মাথানাওয়া মিঠাপানি। সময় নিয়ে গোসল শেষে বের হই কর্মস্থলে। কিছুদিন হল একটা বড় রকমের লজ্জা বিসর্জন দিতে পেরেছি। আজকাল পাবলিক বাসে বসেও বই পড়তে পারি। একটুও লজ্জা লাগে না আর। আগে ভাবতাম, আমি বাসে বসে বই পড়ছি, সবাই কী-না কী ভাবছে! এখন মনে হয়, যারা বইপড়াকে ছোট করে দেখে, তাদের মস্তিষ্কের চাইতে বইপড়ুয়াদের মস্তিষ্ক অনেক বেশি উন্নত। কাজেই আমার চাইতে অনুন্নত বুদ্ধির কেউ একজন আমাকে কী ভাবল না-ভাবল তাতে আমার কিছুই যায় আসে না। একটি ছাগল মানুষকে কী ভাবল তাতে নিশ্চয়ই মানব জাতির কিচ্ছু যায় আসে না! কর্মক্ষেত্রে এসে নিজের কাজটা খুব মনোযোগ দিয়ে করি। কাজ শেষে কিছুটা সময় শহরে এলোমেলো হাঁটি, ফুটপাতে বসি, পথকুকুরদের সাথে গল্প করি। ঘরে ফিরি রাত নিঝুম হলে। চাঁদ যখন হেলে পড়তে শুরু করে, দুই-একটা রাত জাগা পাখি আড়মোড়া ভেঙে নিশির ডাক দেয় যখন, হাসপাতাল হতে দূর শহরে যাত্রা করে যখন কোন লাশবাহী গাড়ি, যখন রাতও ঘুমিয়ে পড়ে... আমি ঘরে ফিরি। চোখ জুড়ে নেমে আসে আদিমতম পুরোনো সে ঘুম, যে ঘুম ভেঙে জেগে উঠেছিল এই মহাবিশ্ব প্রায় ১৩ বিলিয়ন বছর আগে।
অসংখ্য নিস্তব্ধ রাত কেটে যায়, দিন কেটে যায়। কানের পাশে বিগত মৃতরা খিলখিল করে হেসে জানান দিতে চায়, আমরাও ছিলাম, বিচরণ করেছি তোমাদের এই ভূমিতেই। আজ যেখানে তোমাদের রাজত্ব, একসময় সেখানকার রাজা আমরাও ছিলাম। আমরা তোমাদের জায়গা করে দিয়ে এসেছি। একদিন আমাদের গন্তব্যে তোমাদেরও আগমন ঘটবে। সেদিন তোমাদের আর আমাদের মাঝে কোন পার্থক্য র'বে না। তোমরাও গত, আমরাও গত। গততে গততে গড়ে উঠবে আমাদের এই মহাগত। বর্তমানের তূলনায় আমাদের এই মহাগতের জগতে বাসিন্দা বেশি। অথচ আমরা তোমাদের ভুলি নি। আমরা যখন বর্তমানে ছিলাম, তখন আমরা আমাদের সময়ের গতদের ভুলেছিলাম যেরূপে, সেই একই রূপ তোমাদেরও। অথচ এই মহাগতের জগতে এসে বোঝা যাচ্ছে, পৃথিবীর কোন রূপই চিরন্তন নয়।
পৃথিবী নয়, নিজেকে বদলানো জরুরী। আজ এই মুহূর্তে যদি প্রত্যেকেই প্রতিদিন অন্তত একটি করে ভালো কাজ করার এবং একটি মন্দ কাজ না করার শপথ গ্রহণ করে তবে প্রতিদিন বাংলাদেশে ১৮ কোটি ভালো কাজ হবে, ১৮ কোটি মন্দ কাজ হবে না। পুরো পৃথিবীতে সংঘটিত হবে ৭.৯ বিলিয়ন ভালো কাজ এবং পুরো পৃথিবী বেঁচে যাবে ৭.৯ বিলিয়ন মন্দ কাজ হতে। আমি আজ অন্তত একটি হলেও ভালো কাজ করব, সজ্ঞানে কোন মন্দ কাজ হতে বিরত থাকব। শুভ সকাল।
সামনের বছরগুলোয় এর চাইতেও তীব্র দাবদাহের জন্য তৈরি হোন। দিন দিন পৃথিবীটা উষ্ণতম হয়ে উঠছে। গ্রিনহাউজ ইফেক্ট সম্বন্ধে যাদের সামান্যতম ধারণাও আছে, তাদের আর আলাদা করে বোঝাতে হবে না কিছু। প্রতিদিন সূর্য থেকে রাশি রাশি তাপ ও ক্ষতিকর রশ্মি এসে আটকা পড়ছে পৃথিবীতে। গাছ কেটে উজাড় করছে মানুষ। দিন দিন হাজার হাজার গাড়ি, মেশিন উৎপাদিত হয়ে পথে নামছে। যে পরিমাণ গাড়ি উৎপাদিত হচ্ছে, তার দশ ভাগের এক ভাগ গাড়িও নষ্ট হচ্ছে না, তুলে নেয়া হচ্ছে না। গাড়ি, কলকারখানা বৃদ্ধির হার জনসংখ্যা বৃদ্ধির হারের চাইতেও বহুগুণ বেশি এবং টেকসই। পোকার মত মানুষ বাড়ছে। এই বর্ধিত জনতার জন্য দরকার খাদ্য, বড় বড় বিল্ডিং। ফলে স্বাভাবিকভাবেই খাদ্য হিসেবে, দৈনন্দিন প্রয়োজনে উদ্ভিদ ব্যবহৃত হচ্ছে। যে অনুপাতে প্রাণী বাড়ছে, ঠিক সেই অনুপাতে বা তার দ্বিগুণ অনুপাতে উদ্ভিদ কমছে। প্রকৃতির রুদ্রমূর্তি থেকে রেহাই পেতে মানুষ নানান ধরণের প্রযুক্তি ব্যবহার করছে। ফলে এতে সাময়িক উপকার পেলেও দীর্ঘমেয়াদে বারোটা বেজে যাচ্ছে প্রকৃতির। একটা এসি মাত্র এক ঘন্টায় যে পরিমাণ CFC নির্গত করে, তার প্রভাব ১০ দিন বা তারও বেশি সময় জুড়ে থাকে প্রকৃতিতে। অথচ শহর জুড়ে লাখ লাখ এসি ২৪ ঘন্টা চলছে। শুনলাম এখন নাকি ১০-১৫ হাজার টাকায়ও এসি পাওয়া যায়। বন উজাড় করে উন্নয়ন হচ্ছে। পাহাড় কেটে উন্নয়ন হচ্ছে। আমাজনে প্রতিবছর আগুন ধরছে। বর্ধিত তাপে মেরু অঞ্চলের বরফ গলে সমুদ্রের উচ্চতা বাড়ছে। ফলে সেন্টমার্টিন সহ উপকূলীয় এলাকাগুলো একটু একটু করে পানির নিচে তলিয়ে যাচ্ছে। মালদ্বীপ অলরেডি কানাডায় জায়গা কিনেছে। ডুবে যাওয়ার আগে পুরো দেশসমেত স্থানান্তরিত হবে। সবমিলিয়ে পৃথিবীটা প্রতিদিন একটু একটু করে উত্তপ্ত নরক হয়ে উঠছে। আগামীতে এর চাইতেও উত্তপ্ত আবহাওয়ায় বেঁচে থাকবার জিন্য নিজের শরীরকে প্রস্তুত করুন। এমন একসময় আসবে, তখন হয়ত এসিও কাজে আসবে না কোন। আর এসি কেনার বা তার বিদ্যুৎ বিল দেবারই বা সামর্থ আছে কয়জনের! আমি আর গাছ লাগান, গাড়ি, এসি, কলকারখানা নিয়ন্ত্রণ করুন এসব বলে চ্যাঁচামেচি করব না কখনো। 
মৃত্যুর পর এক মহাজীবন অপেক্ষা করছে। অনন্ত সে জীবন। মহিমান্বিত জীবন। সে জীবনের শুরু আছে কিন্তু শেষ নেই। সেই জীবনে ইহজীবনে কৃতকর্মের বিচার হবে। বিচার করবেন স্রষ্টা। স্রষ্টা প্রদত্ত রায় কার্যকর করবেন স্রষ্টা নিযুক্ত আইনশৃঙ্খলা রক্ষাকারী বাহিনী, ইসলাম ধর্মে যাঁদের বলা হয় ফেরেস্তা। পয়গম্বরগণ আমাদের জন্য সুপারিশ করবেন। সমস্ত সাক্ষ্য-প্রমাণ, তত্ত্ব-উপাত্ত এবং বাদী-বিবাদীর সমস্ত যুক্তি খণ্ডণ করে স্বর্গ অথবা নরকবাসের রায় দেবেন স্রষ্টা। মেনে নিতে হবে আমার অমোঘ নিয়তি। অনন্তকাল নরক কিংবা স্বর্গ ভোগ করতে থাকব আমি। নরকভোগকালীন সময়ে যদি আমার আচার আচরণ পরকালের নিয়ম পরিপন্থী না হয়, আমার আচরণে যদি কারারক্ষী খুশি হন, সর্বোপরি স্রষ্টা যদি ইচ্ছে করেন তবে আমার নরকবাস থেকে মুক্তিলাভ ঘটলেও ঘটতে পারে। সবকিছু হবে স্রষ্টার ইচ্ছেতেই। স্রষ্টা আমাকে পৃথিবীতে পাঠিয়েছেন তাঁর ইচ্ছেমত। স্রষ্টা হায়াৎ, মউত, রিযিক, দৌলত সবকিছুর নিয়ন্ত্রণ রেখে দিয়েছেন নিজের হাতেই। কেউ ইচ্ছে করলেই নিজে থেকে জন্ম নিতে পারবে না, কেউ ইচ্ছে করলেই নিজে থেকে মৃত্যুবরণ করতে পারবে না। স্রষ্টার ইচ্ছে ছাড়া গাছের একটা পাতাও পড়ে না। এইযে আমাদের মাঝে কেউ কেউ চাকরি করে না, ব্যবসা করে না, পড়ালেখা করে না। আমরা তাদের গালি দেই, অকর্মণ্য বলে থাকি। কেউ কি ভেবে দেখেছেন, কাউকে অকর্মণ্য বলে গালি দিয়ে আপনি স্রষ্টাকেই গালি দিয়ে বসলেন? কেন-না, জীবন ও জীবিকা সমস্তকিছু স্রষ্টার হাতেই। অনেকেই হয়ত বলে বসতে পারেন, তা যাই বল না কেন বাপু, সবকিছুই কর্ম। কঠোর পরিশ্রম করলেই সফল হবে। পরিশ্রমই সবকিছু। আমি বলব- না, সবকিছু স্রষ্টার ইচ্ছেতেই হয়। এই যেমন এমা ওয়াটসন ছোটবেলা থেকেই তারকা, আমাকে বলবেন, কী এমন পরিশ্রমের কারণে সে হ্যারি পটারে অভিনয় করার সুযোগ পেল? এইযে ঐশ্বরিয়া রাই নায়িকা, সে পরিশ্রম করে নায়িকা নাকি সৌন্দর্যের কারণে নায়িকা বলেন তো দেখি? এই সৌন্দর্য্য তাকে কে দিল- প্রশ্ন রেখে গেলাম। এই যেমন বিলগেটসের ছেলে মায়ের পেটে থাকা অবস্থা হতেই বড়লোক, সে কোন পরিশ্রমবলে বড়লোক? তাই মেনে নিন জনাব, যা হয় স্রষ্টার ইচ্ছেতেই হয়, ওসব পরিশ্রম-ফরিশ্রম কিছুই নয়। কেউ কেউ বলে থাকবেন, স্রষ্টা তোমাকে পরীক্ষা করছেন, তোমার কর্ম তোমাকেই করে খেতে হবে, স্রষ্টা সেখানে রহমত বর্ষণ করবেন। আমি বলব, আলবৎ! এই যে আমি জীবনের প্রতি পদে পদে পরীক্ষা দিচ্ছি, তাও দিচ্ছি স্রষ্টার ইচ্ছেতেই। এইযে কিছু লোক কোন কর্ম করছে না কিন্তু তবুও অঢেল সম্পদের মালিক তাও স্রষ্টার ইচ্ছেতেই। এজন্যই স্রষ্টার প্রতি কৃতজ্ঞতা জানানো উচিত যে স্রষ্টা তাদের জন্য কোন কর্মের ব্যবস্থা করে রাখেন নি। কোনধরণের কর্ম না করেই তারা দিব্যি খেয়ে পরে বিলাসবহুল জীবন যাপন করছে। এমন আরামদায়ক রিযিকের জন্য তাদের স্রষ্টার প্রতি কৃতজ্ঞতা জানানো উচিত! এক্ষেত্রে আমি অন্যদের মত নাফরমান নই, যারা তাদের ভালো সময়ের জন্যও স্রষ্টাকে দায়ী করে আবার খারাপ সময়ের জন্যও স্রষ্টাকেই দায়ী করে। আমি শুধু আমার ভালো প্রাপ্তিগুলোতেই স্রষ্টাকে ধন্যবাদ দিয়ে থাকি! কখনো কোন দুর্ঘটনা ঘটে গেলে আমি বলে বসি না- হে প্রভু, এ তুমি কী করলে! এবার আসি স্বর্গ-নরকবাস নিয়ে। স্বর্গ-নরকবাস ব্যাপারেও আমার কোন মাথাব্যথা নেই। আমি যদি স্বর্গে যাই স্রষ্টার ইচ্ছেতেই যাব, আবার যদি নরকে যাই তাও যাব স্রষ্টার ইচ্ছে ও হুকুমেই। এবং আমার বিশ্বাস, আমি আমার সততা ও নিষ্ঠাবলে একদিন না একদিন নরকরক্ষী এরপর স্রষ্টার মন জয় করে নেবই। আর এরপর আমি অনন্তকাল স্বর্গবাস করতে থাকব। এজন্যই মৃত্যু বিষয়ে আমার কোন ভয় কিংবা দ্বিধা নেই। মৃত্যু আমার কাছে এক মহিমান্বিত নিরুদ্দেশের যাত্রা। পরিশেষে চিশতী বাউলের একটি গান দিয়ে শেষ করছি- "যদি থাকে নসিবে আপনা আপনি আসিবে জোর করে মন হরণ করো না..."
আজ মনটা খানিক ভালো ছিল। বাসা থেকে বের হয়ে আকাশ দেখে ভালো লাগল। ঝকঝকে নীল আকাশ। মাঝে মাঝে দুই একটা শুভ্র মেঘের টুকরো তুলার মত ভেসে বেড়াচ্ছে। আজকের আবহাওয়া দেখে কে বলবে, আর দুই একদিন পরই প্রলয়ংকরী এক ঝড় ধেয়ে আসছে আমাদের পানে! মন ভালো থাকলে আমার রুচির উদ্রেক হয় খানিকটা। আমেরিকানো বার্গারে বসে একটা মিনি বার্গার খেলাম। শহরের অন্যান্য বার্গারের চাইতে আমেরিকানোর বার্গার বেশি উপাদেয় লাগে আমার কাছে। টিএসসি এলাম রিক্সায়। রাজু ভাষ্কর্যের পাদদেশে পুঁজিবাদ বিরোধী কমরেডরা জমায়েত হয়েছে৷ মশাল মিছিল হবে আজ। তাঁরা সবাই সমস্বরে আওড়াচ্ছে- "একটা কথায় ফুলকি উড়ে শুকনো ঘাসে পড়বে কবে সারা শহর উথাল পাথাল, ভীষণ রাগে যুদ্ধ হবে।" এই দৃশ্য আমার ভালো লাগল। রিক্সা থেকে নেমে মুগ্ধ চোখে তাকিয়ে রইলাম বহুক্ষণ। হাবীবের চায়ের দোকানে এলাম। কড়া লিকারে এক কাপ চা খেতে হবে। সাথে ভুলুকে খাওয়াতে হবে একটা ড্রাই কেক। কপাল খারাপ হলে ভুলুর গাও চুলকিয়ে দেয়া লাগতে পারে। চায়ের দোকানে পুঁজিবাদী বড়ভাই মেনহাজ বসে আছেন। তাঁর বিরাট ব্যবসা। এত অল্প বয়সেই সম্পদের পাহাড় গড়েছেন তিনি। দুই বছর আগে এই সময়ে তিনি সস্ত্রীক ইয়োরোপ বেড়াতে গিয়েছিলেন। করোনা তাঁর ইনকাম বাড়িয়ে দিলেও আরাম কমিয়ে দিয়েছে। ভাইকে দেখে ভালো লাগল খুব। ভাইয়ের সাথে করমর্দন করলাম। মেনহাজ ভাইয়ের পাশেই বসে সিগারেট টানছে সদ্য সরকারি চাকরিতে জয়েন করা পুঁজিবাদের রক্ষক এক ছোটভাই। ওকে দেখেও আনন্দ হল। প্রজাতন্ত্রের কর্মকর্তারা সাধারণ জনতার মাঝে বসেন না। তাঁরা নিজেদের কিঞ্চিত উন্নত মানব ভেবে থাকেন। কিন্তু আমার এই ছোটভাই তা করেনি। করে তো নি-ই উপরন্তু জনতার মাঝে মিশে সিগারেট খাচ্ছে। ছোটভাইয়ের হাত থেকে সিগারেট নিলাম। পাঁচ আঙ্গুল এক করে কড়া টান দিলাম। তারাপদ রায়ের গল্পে পড়েছিলাম, উৎকৃষ্টতর নেশা হল পাঁচ আঙ্গুলের নেশা। সিগারেট আয়েশমত টানতে হলে হাতের পাঁচ আঙ্গুল লাগে। অপর দিকে মদ সিগারেটের চেয়ে খারাপ। কারণ মদের পেগ মাপতে হাতের দুই আঙ্গুলই যথেষ্ট। আঙ্গুলের সংখ্যা যত কম, নেশা তত খারাপ। ছোটভাই আর সিগারেটও ভালো লাগল। আজ শুধু ভালো লাগছে। আজ আমার ভালো লাগা দিবস। 
কবি প্রেমের কবিতা লিখল। প্রত্যেকেই ভাবল, এই কবিতা তাকে নিয়ে লেখা হয়েছে। মফস্বল শহরের সবথেকে সুন্দর তরুণীটি একদিন প্রেমের বার্তা পাঠাল কবিকে। তরুণী নিজেকে সাজিয়ে রেখেছে। বন্ধুদের বলে রেখেছে কবি তার প্রেমে পড়েছে। তরুণী ধরেই নিয়েছে, তার আহ্বানে সাড়া দেবে ভবঘুরে সেই কবি। কেন না, আজ পর্যন্ত তরুণীকে উপেক্ষা করার সাহস করেনি কেউ। বরং তরুণীই উপেক্ষা করেছে অসংখ্য জীবন বাজি রাখা আহ্বান। দীর্ঘ ক্লান্তিকর দিন শেষে একদিন কবির কাছ থেকে উত্তর এল- আমি প্রেম বিলাই জগতের সকলের তরে। একজনকে ভালোবাসবার মত স্বার্থপর আমি হতে পারি না। এরপর থেকে তরুণী পৃথিবীর সমস্ত কবিদের ঘৃণা করে। 
বাইরে বেজায় গরম। শাহবাগে দাঁড়িয়ে আছি বাসের আশায়। দরদর করে ঘামছি। রাস্তায় কোন বাস নেই। শহরে লোকজন নেই বলে বাসওয়ালারা বাস নামায় নি। যাত্রী নেই, খামোখা বাসের তেল পুড়িয়ে লাভ আছে নাকি! পাশ দিয়ে হুসহাস করে কিছু প্রাইভেট কার ছুটে যাচ্ছে। দীর্ঘশ্বাস বেরিয়ে এলো, পৃথিবীটা কেন শুধু গুটিকয়েকের! কানে এয়ারবাড লাগিয়ে গান শুনতে শুরু করলাম। মহীনের ঘোড়াগুলির 'তোমায় দিলাম'। মুহূর্তেই মন ভালো হয়ে গেলো। শাহবাগ থেকে কাঁটাবন পর্যন্ত হাঁটলাম আর ভিডিয়ো ধারণ করলাম। 'তোমায় দিলাম' আর শাহবাগ থেকে কাঁটাবন পর্যন্ত রাস্তাটুকু মন্দ নয়। খানিক সম্পাদনা করে আপলোড করার লোভ সংবরণ করা গেলো না তাই। (অডিওটা কোন কপিরাইট ক্লেইম না খেলেই হয়)
আজ বহুদিন পর রাশিদুল বারির কথা মনে পড়ল। রাশিদুল বারি একজন বাংলাদেশি। ডিভি লটারি জিতে আমেরিকায় চলে যান তিনি। তাঁর ভাষ্যমতে (হুবহু), "আমি যখন বাংলাদেশে ছিলুম তখন খুব গরীব ছিলুম। দিনে একবেলা খেয়েছিলুম। এরপর আমেরিকায় এসেছিলুম। এসে ট্যাক্সি চালিয়েছিলুম, মানুষের বাড়িতে দারোয়ানি করেছিলুম এবং পড়াশোনা করেছিলুম। আজ আমি ভার্সিটির টিচার (কোন ভার্সিটির তা তিনি বলেন নি)। আমার আজকের এই সফলতার জন্য অনেক কষ্ট করেছিলুম। তোমাদের মত প্রেম করে ঘুরে বেড়াই নি।" কোন এক অদ্ভুত কারণে তিনি গিয়েছিলাম, খেয়েছিলাম, করেছিলাম শব্দগুলোকে যথাক্রমে গিয়েছিলুম, খেয়েছিলুম, করেছিলুম বলতেন। খুব সম্ভবত তিনি রবীন্দ্রনাথের পাঁড় ভক্ত। রবীন্দ্রনাথও এমন বলতেন- তোমার লেখা খানি পাঠ করিয়া প্রীত হলুম, প্রভূত আনন্দ পেলুম। অতি ভালো হইয়াছে। আরও ভালো করিতে হইবে। তো যা বলছিলুম, ইয়ে বলছিলাম- রাশিদুল বারির এক ছেলে আছে। তার নাম সুবর্ণ আইজ্যাক বারি। এই ছেলেকে নিয়ে ইউটিউবে শত শত ভিডিয়ো আছে, এই ছেলের নামে একটা ওয়েবসাইট আছে, এই ছেলেকে নিয়ে ইন্টারনেটে শত শত আর্টিকেল আছে। প্রায় প্রতিটি ভিডিয়ো, আর্টিকেলের মূল বিষয়বস্তু হল, সুবর্ণ আইজ্যাক বারি মহাপুরুষ। এই ছেলে গণিত ও বিজ্ঞানের ঈশ্বর। এই ছেলে নিউটন, আইনস্টাইনদের বাপ। এই ছেলে অতি শীঘ্রই নোবেল পুরষ্কার পেতে যাচ্ছে। মাঝে মাঝে ব্ল্যাকবোর্ডে মুখস্থ অংক করে, হাবিজাবি আঁকিবুঁকি করে ইউটিউবে ভিডিয়ো আপলোড করা হয়ে থাকে তার চ্যানেল থেকে। ইউটিউব, ফেসবুকের সমস্ত পোস্টই স্পনসরড এবং অতিরঞ্জিত। আর এসব করেছেন সুবর্ণের বাবা রাশিদুল বারি। এই রাশিদুল বারি আমার ফ্রেন্ডলিস্টে ছিলেন। এসব দেখে ত্যক্তবিরক্ত হয়ে একদিন বড় একটা মেসেজ করলাম- "এইযে আপনি আপনার ছেলেকে নিয়ে এত বাড়াবাড়ি করছেন, মিথ্যে হিরো সাজিয়েছেন, এসব কি ঠিক করছেন? সে যখন বড় হয়ে জানবে, সে ছোট থেকে যা জেনে বড় হয়েছে সব মিথ্যে, আপনার বানানো, লোকজন তাকে নিয়ে হাসাহাসি করে, তখন তার মনের অবস্থা কী হবে? সে কি তখন এসব মেনে নিতে পারবে? সে যদি এসবের কারণ আপনাকে জিজ্ঞেস করে তখন কী উত্তর দেবেন? মানছি আপনি আপনার ছেলেকে অসম্ভব ভালোবাসেন। আপনার ভালোবাসার জায়গা থেকেই আপনি তার সামনে একটা মিথ্যে পৃথিবী সাজিয়েছেন, যে পৃথিবীতে সে রাজা। কিন্তু এই মিথ্যে পৃথিবী কতদিন টিকিয়ে রাখতে পারবেন আপনি? এই মিথ্যে পৃথিবী একদিন না একদিন ভেঙে পড়বেই। সমস্ত সত্য প্রকাশিত হবে আপনার ছেলের সামনে। সেদিন আপনি কী করবেন? তার বন্ধুরা যখন তাকে নিয়ে হাসাহাসি করবে, তখন যদি সে তা সহ্য করতে না পেরে বড় কোন দূর্ঘটনা ঘটিয়ে ফেলে! সন্তানকে ভালোবাসেন বলে তাকে মিথ্যের রাজ্যে কেন বড় করবেন? তাকে বাস্তবতা বলুন, পৃথিবীর নিষ্ঠুরতা, বৈরিতার সাথে পরিচয় করিয়ে দিন, তাকে উপযুক্ত শিক্ষায় শিক্ষিত করুন, সৎ, যোগ্য ও কষ্ট সহিষ্ণু করে গড়ে তুলুন। ভালোবাসা মানে মাথায় তুলে রাখা নয়।" এই মেসেজ পেয়ে রাশিদুল বারি সেদিন আমাকে উদ্দেশ্য করে আক্রমণাত্মক এক স্ট্যাটাস দিলেন, ভিডিয়ো আপলোড করলেন এবং শেষে আমাকে ব্লক করলেন। আজ অনেক দিন পর এই গ্রীষ্মের উষ্ণতম সন্ধ্যায় আমার একটা খারাপ কথা মনে পড়ল। এই খারাপ কথাটি এখন আমি বলব। নিজেকে কোনভাবেই সামলাতে পারছি না। আপনারা যাঁরা কিঞ্চিত ভদ্রলোক, তাঁরা দয়া করে স্ট্যাটাসের এই অংশটুকু পড়বেন না। "ইতিহাস পর্যালোচনা করে জানা যায়, পৃথিবীতে অনেকে অনেকেরই পাছা মেরেছে। কিন্তু পিতা হয়ে পুত্রের পাছা মারার ক্ষেত্রে রাশিদুল বারিই প্রথম, তিনিই সেরা, তাঁর কোন প্রতিদ্বন্দ্বী নেই।"
এ দেশে যখন কাউকে 'মেধাবী' ডাকা হয়, তখন আমি সন্দেহের চোখে তাকাই। কারণ এ দেশে ভুলভাল মানুষকে সৎ, যোগ্য ও মেধাবী তকমা দেয়া হয়।
এমন আরেকটি অদ্ভুত ধরনের বাচ্চা আলমগীর। ওর বাড়ি কোথায় জিজ্ঞেস করলেই বলত, হাসপাতাল। ওর বাবা, মা, আত্মীয়-স্বজন যে কারও কথা জিজ্ঞেস করলেই চুপটি করে থাকত অথবা ইনিয়ে বিনিয়ে হাসপাতালের কথা বলত। ঘটনা হল, ওর জন্ম হয় হাসপাতালে। জন্মের সময় মা মারা যায়। ওর বাবা কে জানে না। জন্মের পর থেকে কোথায় ছিল, কিভাবে বড় হয়েছে, কে বড় করেছে, কি খেয়েছে কিছুই বলে না ও। জিজ্ঞেস করলে রহস্যময় এক হাসি দেয়। সন্ধ্যের সময় সব বাচ্চা যখন খেলা শেষে বাবা-মার কোলে ফিরে যেত, আলমগীর তখন উদাস নয়নে ওদের ফিরে যাবার পানে তাকিয়ে থাকত। ওর যে যাবার কোন যায়গা নেই... সন্ধ্যে নামার সাথে সাথে ও রাস্তায় মিলিয়ে যেত। যেন রাস্তাই ওর বাবা, রাস্তাই ওর মা। আমি সিদ্ধান্ত নিলাম, আলমগীরকে আমার কাছে রাখব। আমিই ওকে লালন-পালন করব। নিয়ে এলামও। তোষক কিনলাম ওর জন্য একটা। নতুন জামাও কিনলাম কিছু। কুসঙ্গে যেন না মিশতে পারে সেজন্য চোখে চোখে রাখতাম। এমনকি যেখানে যেতাম সাথে করে নিয়ে যেতাম। ক'দিন আদী বস্তিতে নিয়ে গেলাম ওকে। অদ্ভুতভাবে লক্ষ্য করলাম, আলমগীর আর আমাকে একসাথে দেখে ছেলেমেয়েরা হাসাহাসি করে। প্রায়ই এমন ঘটনা লক্ষ্য করতে থাকলাম। শেষমেশ একদিন বাবুল নামক একজনকে ক'টা কমলালেবু আর আর বেলুন কিনে দিয়ে বললাম, তোরা আমাকে আর আলমগীরকে একসাথে দেখে হাসিস কেন? বাবুল ফোকলা দাঁতে এক গাল হেসে উত্তর দিল, সবার ধারণা আপনি আলমগীররে ফাকাইবেন। এই ফাকানোর অর্থ কী আমি জানি না। আমি অবাক হয়ে জিজ্ঞেস করলাম, ফাকানো কী জিনিস? বাবুল বলল, বড়ভাই, আপনে কিছু বোঝেন না দেহি। সব্বার ধারণা আপনে একসময় আলমগীরের লগে খারাপ কাম শুরু করবেন। আমার কান লাল হয়ে গেল। কোনরকম চোখ মুছতে মুছতে রুমে এসে দীর্ঘশ্বাস ছেড়ে শুয়ে পড়লাম কাঁথামুড়ি দিয়ে। এমন একটা সদিচ্ছার কারণে আমাকে এভাবে অপমানিত হতে হবে ভাবি নি। 
দেয়ালে বাধা পেয়ে কথাগুলো আসে ফিরে একরাশ ঘৃণা বাজে শকুনের বুক চিরে শব্দতে সুর দিয়ে গেয়ে যাই রাগিণী মাঝরাতে ক্ষুধারা সব হয়ে ওঠে বাঘিনী ঝকঝকে শহরে কিছু লোক জঞ্জাল জঞ্জালে লাভ জেনে শিকারিরা ফেলে জাল...
শুধুমাত্র ফেসবুকে বয়কট না খেলে প্যালেস্টাইন এম্বাসির রকেট ও বিকাশ নাম্বারে ১০০ টাকা করে হলেও দান করুন হে মুমিনসকল। ১৮ কোটি মুমিন প্রত্যেকে মাত্র ১০০ টাকা করে দিলেও ১৮০০০০০০০০০০ টাকা হয়। আজ এক প্যাকেট বিড়ি না কিনে কিংবা সামনের এক সপ্তাহ মোবাইলে ডাটা না কিনে সেই টাকা বিকাশ অথবা রকেটে সেন্ড করুন। বহুত ফায়দা হবে ইনশাল্লাহ। বয়কট করে আপনারা কী ছিঁড়তে পারেন তা জানা আছে। এই বিকাশ ও রকেট নাম্বারগুলো প্যালেস্টাইন এম্বাসি বাংলাদেশের অফিসিয়াল ওয়েবসাইট থেকে নেয়া। কমেন্টে লিংক আছে।
জিন নামে একটা মদ আছে, মেডিকেল সাইন্সে জিন থেরাপি নামে একটা চিকিৎসা পদ্ধতি আছে, জিন এক্সপার্ট নামে একটা পরীক্ষাও আছে, জিনেটিক ইঞ্জিনিয়ারিং নামে তুখোড় একটা সাবজেক্ট আছে বিশ্ববিদ্যালয়গুলোয়, এছাড়া ডিএনএতেও জিন আছে যা বংশগতির ধারক ও বাহক... জিনের স্বপক্ষে এত এভিডেন্স থাকার পরও কিছু লোক জিন বিশ্বাস করে না। এদেরকে জিনের মাধ্যমে থাপড়ানো দরকার।
লকড আইডি থেকে রিকুয়েস্ট দেবেন না তো! আইডি লক থাকলে বুঝব কী করে আপনি রিয়েল না ফেইক, আপনার চিন্তাভাবনার লেভেল কী? আইডিও লক রাখে আবার এক্সেপ্ট না করলে ইনবক্সে গালিও দেয়!
প্রচুর আড্ডা দেয়া দরকার। ছোট্ট একটা জীবন। এত অল্পদিনের সময়টাকে এত এত টাইট শিডিউলের মাঝে রেখে আসলে কোন লাভ নাই। ধরেন, আপনারা দুই বন্ধু। সমবয়সী। আপনার বন্ধু বহু টাকার মালিক। বড় কর্পোরেট জব করেন অথবা ব্যবসা করেন। হাতে দামী ফোন, গাড়িতে ঘোরেন। সমস্যা হল, পারিবারিক অনুষ্ঠানে কিংবা কোন আড্ডায় আপনার বন্ধু মেতে উঠতে পারেন না। একটু পর পর ফোন আসে, আড্ডাতে অন্যমনস্ক থাকেন কিংবা ব্যবসার হিসেব করেন। পরিবার, আত্মীয় কিংবা বন্ধুদের বেশি সময় দিতে পারেন না। শোনা যায়, আপনার বন্ধু নাকি বিদেশে সেটেল হবার চিন্তাও করছেন। এদিকে আপনি তেমন কিছু করেন না। কোনরকম পরিবার পরিজন নিয়ে ভদ্রভাবে খেয়ে পরে বেঁচে থাকেন। খুব বেশি দামী পোশাক না পরলেও, যা পরেন, কম দামের মধ্যে তা রুচিশীল। আপনার গাড়ি নেই বটে, কিন্তু মাঝে মাঝে পরিবার নিয়ে গাড়ি ভাড়া করে ঘুরতে যেতে পারেন। টাকা জমাচ্ছেন, সামনে একটা মোটরসাইকেল কিনবেন। বউকে নিয়ে ৬০ স্পিডে মেঠোপথ ধরে মোটরসাইকেল চালানোর শখ আপনার বহুদিনের। লেটেস্ট আইফোন না থাকলেও ১২ হাজার টাকার একটা এন্ড্রয়েড ফোন আছে আপনার। সনির লেটেস্ট মডেল স্মার্ট টিভি না থাকলেও একটা ১৫ হাজার টাকা দামী চাইনিজ এড্রয়েড টিভি আছে। আপনার বন্ধুর টিভিতে যা দেখা যায়, আপনার টিভিতেও তাই দেখা যায়। পিকচারের একটু উনিশ-বিশ এই। প্রয়োজনীয় কাজ শেষেও অফুরন্ত সময় আপনার হাতে। আপনি কোন ভরা চাঁদনি রাতে নদীর ধারে বসে পান চিবোতে চিবোতে 'বন্ধু কাজল ভোমরা রে' গানের শিস বাজাচ্ছেন, ওদিকে আপনার বন্ধু গভীর রাতেও ল্যাপটপের সামনে বসে হিসেব কষে চলছে পরবর্তী কোন বিজনেসের। আপনি দিন শেষে হেলে পড়া বিকেলে বাড়ির পুব দিকের বটগাছটার নিচে বসে বিভূতিভূষণের 'আরণ্যক' পড়ছেন। ওদিকে কাস্টমস, ইনকাম ট্যাক্স বা অন্য কোন ক্যাডারে ঢুকে কাঁড়ি কাঁড়ি টাকা কামানোর স্বপ্ন বিভোর আপনার কোন বন্ধু জীবন-যৌবন বিসর্জন দিয়ে পড়ছে, "রুজভেল্ট ও চার্চিল ব্রিটিশ রণতরী প্রিন্স অফ ওয়েলসে বসে জাতিসংঘ তৈরির সিদ্ধান্ত নেন ১৯৪১ সালে"। বহুবছর পর। আপনার ও আপনার বন্ধুর শেষবেলা। অন্তিম শয্যায় শায়িত আপনি ও আপনার বন্ধু দু'জনই। আপনার বন্ধু শুয়ে আছে দামী কোন হাসপাতালের আইসিইউতে৷ চারদিকে বিপবিপ করে অসংখ্য শব্দ বাজছে, মনিটরে লাল, নীল আলো জ্বলছে। মনিটরে আঁকাবাঁকা কিছু রেখা জানিয়ে দিচ্ছে, আপনার বন্ধু এখনো বেঁচে আছেন। চারপাশ নীরব। আপনার বন্ধুর পাশে তাঁরই মত মুমূর্ষু আরও কয়েকজন শুয়ে আছেন। আপদমস্তক নীল-সবুজ কাপড়ে মোড়ানো কয়েকজন ডাক্তার, নার্স ঘোরাঘুরি করছেন। তারা কেউ কোন কথা বলছেন না। কারণ আইসিইউতে নীরবতা বজায় রাখতে হয়। তারা আপনার বন্ধুকে জিজ্ঞেসও করছেন না যে, আপনি এখন কেমন বোধ করছেন? কারণ, মনিটরই বলে দিচ্ছে তিনি কেমন আছেন। আলাদা করে তাঁকে জিজ্ঞেস করবার প্রয়োজন নেই। আপনার বন্ধুর সাথে তাঁর স্ত্রী-সন্তান কাউকে দেখা করতে দেয়া হচ্ছে না। কারণ, আইসিইউ'র হায়েজিন মেইন্টেইন করার জন্য সেখানে বহিরাগত প্রবেশ নিষেধ। এভাবে বেশ কিছুদিন থাকার পর মৃত্যু হল আপনার বন্ধুর। যে মানুষটি কাজের চাপে সমাজ থেকে, বন্ধুদের থেকে, পরিবার থেকে বহু বহুদিন আগে আলাদা হয়ে একা হয়েছিলেন, সেই মানুষটি আজ শেষবারের মত একা হলেন। পরমতম একাকীত্ব। যে একাকীত্বের কোন শেষ নেই। অন্যদিকে আপনিও আজ অন্তিম শয্যায়। আপনাকে শোয়ানো হয়েছে বাড়ির উঠোনের দক্ষিণের নিমগাছটার নিচে। আপনার শয্যার চারপাশে সারা পাড়ার লোক। আপনার স্ত্রী, সন্তান, আত্মীয়, স্বজন, কে নেই আপনার পাশে! সবার চোখেমুখে উৎকণ্ঠা। কেউ এসেছে গাইয়ের দুধ নিয়ে, কেউ এসেছে ডাবের ঠাণ্ডা পানি নিয়ে। কেউবা গাছের একমাত্র পাকা ডালিমটি নিয়ে এসেছে। পাড়ার সেই পাগলিটা, যার কোন জ্ঞান নেই বলে জানতাম আমরা, সেও কোথা হতে যেন একটা পাকা আতাফল চুরি করে এনেছে আপনার জন্য। যে মাদ্রাসায় আপনি কখনো এক টাকাও দান করেননি, সেই মাদ্রাসার ছোট ছোট ছেলেরা আপনার মাথার কাছে বসে সুর করে কোরান তেলাওয়াত করছে। পাশের গ্রাম থেকেও লোকজন এসেছে আপনার সেই অন্তিম যাত্রার সময়। তাঁরা সবাই আপনার জন্য মন খারাপ করেছে। কেউ কেউ হাত তুলে খোদার কাছে দোয়াও করছে আপনার জন্য। নিমগাছে একটা দোয়েল একটানা কিচিরমিচির করে ডেকে চলেছে। বাতাসে বুনো ফুলের গন্ধ। চারপাশে অসংখ্য উদ্বীগ্ন মুখ। ঠিক এমন সময় আপনি চিরবিদায় নিলেন। এবার দুটো প্রশ্নের উত্তর দিন- ১. আপনার অঢেল টাকাওয়ালা বন্ধু আর আপনার মৃত্যুর মাঝে কোন পার্থক্য করতে পেরেছেন কি? ২. আপনার বন্ধুর যাপিত জীবন আর আপনার জীবনের মধ্যে কোন পার্থক্য পেলেন কি? যদি পেয়ে থাকেন, তবে একটু দম নিন। চোখ বন্ধ করুন। এই জগত, সংসার, কাজ, ক্যারিয়ার, ইঁদুর দৌড়, ইত্যাদি থেকে ছুটি নিন কিছু সময়ের জন্য। প্রাণ ভরে নিঃশ্বাস নিন। নিজের আত্মাটাকে জিজ্ঞেস করুন, সে কী চায়! সমাজ কী চায় তা তাকে ভুলে যেতে বলুন। এবার বেরিয়ে পড়ুন। হাঁটুন, দৌড়ান, চিৎকার করুন, লাফান, সাঁতার কাটুন, যা ইচ্ছা খান, সিনেমা দেখুন, গান শুনুন, একটা আউটবই(!) পড়ুন, কারও কোন ক্ষতি না করে মন যা চায় তাই করুন... আর... আজ বিকেলে আমি আড্ডা দেব ঠিক করেছি। যদি আড্ডা দিতে চান তবে চলে আসুন। লেখাটা এখামেই ধাম করে শেষ হয়ে গেলো। কারণ, আমার আর লিখতে মন চাচ্ছে না। যেহেতু মন যা চায় তাই করা উচিত, কাজেই এখন যেহেতু আর লিখতে ইচ্ছে করছে না, তাই আমার আর লেখা উচিত হবে না আমি মনে করি। আজ বিকেল ৫ টার পর আমি আড্ডা দেব ঠিক করেছি। চাইলে যেকেউ আমার সাথে জয়েন করতে পারেন। তবে আমার আড্ডায় কিছু শর্ত আছে, শর্তগুলো পূরণ করতে না পারলে আপনি আমার আড্ডায় না আসলেই আমি খুশি হব। আমি নিজের সাথে নিজেই আড্ডা দিতে জানি। আড্ডার শর্তসমূহঃ ক. অতিপণ্ডিত বা অতিমূর্খ ব্যক্তির আড্ডায় প্রবেশ নিষেধ। খ. অতিস্মার্ট বা অতিখ্যাতেরও জায়গা নেই আড্ডায়। গ. এই আড্ডায় কেউ গুরুত্বপূর্ণ নয় আবার কেউ গুরুত্বহীনও নয়। ঘ. এই আড্ডা হতে দুনিয়াবি কিংবা আখেরাতি কোন উপকার হবে না। কেউ যদি মনে করেন, এই আড্ডায় এসে সে ডাক্তার, ইঞ্জিনিয়ার, বিজ্ঞানী, বিসিএস ক্যাডার, ব্যাংকার, কিংবা ইংরেজি শিখবে, তাঁর জন্য এই আড্ডা নয়। ঙ. কারও শরীর থেকে বাজে গন্ধ এলে কিংবা প্রসাধনীর কড়া সুগন্ধ এলে এই আড্ডায় তার স্থান মোট ৩ দিন হবে (২ দিন সতর্ক করে দেয়া হবে)। চ. এই আড্ডায় কোন নির্দিষ্ট টপিক থাকবে না। মোটকথা একটা নির্ভেজাল, লাগামছাড়া, টপিকলেস, প্রাণোচ্ছল এবং আনন্দদায়ক আড্ডায় যতি মেতে উঠতে চান, তবে স্বাগতম।
১ ফিরোজের চোখের চাহনিটা অদ্ভুত। বিষাদময় দুটি চোখ। গত বছর বুয়েট থেকে ইলেকট্রিক্যালে সর্বোচ্চ মার্কস নিয়ে পাশ করেছে ফিরোজ। আজকাল এমন রেজাল্টধারীদের জন্য অধীর আগ্রহে বসে থাকে দেশি-বিদেশি প্রতিষ্ঠানগুলো। ফিরোজ বেকার এখনও। সে চাকরিজীবী হতে চায় না। অফিসের চাইতে অফিসে যাবার পথটাই বেশি আকর্ষণ করে ওকে। পথে পথে ঘুরে পথের সাথে গল্প করাটাই নাকি জীবন। প্রতিদিন নিয়ম করে সকাল থেকে সন্ধ্যা পর্যন্ত পথ এবং কাল্পনিক পথচারীদের সাথে আড্ডাবাজী গল্পবাজীতে মেতে থাকে ফিরোজ। ২ গৌতম এবং সুমী একে অপরকে ভালবাসত। প্রচন্ড ভালবাসত। ওদের তুমুল ভালবাসার তান্ডব একদিন জেনে গেল গ্রামবাসী। হিন্দু-মুসলমানের সম্পর্ক মেনে নিল না কেউ। কোনভাবেই মেনে নিল না। একদিন রাতের আঁধারে ঘর ছাড়ল ওরা। মংলা সমুদ্রবন্দরে জাহাজে কাজ করত গৌতম। এরপর গৌতম-সুমীর আর কোন খোঁজ পাওয়া যায়নি। ৩ গ্রামের কাঁচা রাস্তা। সময়টা বর্ষাকাল। বিশ্রী রকমের কাদা জমে গেছে রাস্তায়। নদীর ওপারের খৃষ্টান মিশনারিতে ঢংঢং করে বারোবার ঘন্টা বাজানো হল। রাত বারোটা বাজল। গৌতম এবং সুমীর আজকের ঝগড়াটা খুব অদ্ভুত। তুমুল ঝগড়া চলছে ওদের মাঝে। -না, আমি তোমার কল্পনার সৃষ্টি নই। তুমিই আমার কল্পনার সৃষ্টি। সেদিন ভয়ংকর ঝড় উঠেছিল সমুদ্রে। জাহাজডুবিতে তুমি সহ জাহাজের সমস্ত মানুষ নিখোঁজ হয়। আমি প্রতিদিন সমুদ্রপাড়ে যেতাম। তাকিয়ে থাকতাম দূরে, আর কল্পনায় তোমাকে আমার কাছে এনে গল্প করতাম তোমার সাথে। -বাজে বকবে না একদম সুমি। সেদিন সামুদ্রিক ঝড় থেকে প্রাণে বেঁচে গিয়েছিলাম আমি। ছুটে এসেছিলাম তোমার কাছে। অনেক দেরি হয়ে গিয়েছিল ততক্ষণে। ধ্বংসস্তুপ ছাড়া আর কিছুই পাইনি। ভয়ংকর ঝড়ের তান্ডবে হারিয়ে গিয়েছিলে তুমি। এরপর থেকে আমি তোমার সাথে কল্পনায় গল্প করি ভালোবাসি, ঝগড়া করি, আদর করি। তুমি আমার কল্পনার সৃষ্টি। -প্রতিদিন এই এক বিষয়ে ঝগড়া করতে ভাল লাগে না। তার চেয়ে ওই লোকটা একা হেঁটে আসছে, চল গিয়ে জিজ্ঞেস করি লোকটাকে, আমাদের মাঝে কে কল্পনা আর কে বাস্তব! আমাদের দু'জনের মাঝে যে কাল্পনিক তাকে তো দেখতেই পাবে না ওই লোকটা। তখনি বোঝা যাবে কে কল্পনা আর কে বাস্তব। ৪ ফিরোজ অদ্ভুত দৃষ্টিতে তাকিয়ে আছে। বৃষ্টিস্নাত মধ্যরাতে তারই কল্পনায় সৃষ্ট গৌতম এবং সুমী নামক দুটি চরিত্র তার কাছেই আসছে তাদের বাস্তবতার দাবী নিয়ে।
আজ গুলশানে বড়লোকের দুটো বাচ্চা কুকুর গাড়ি নিয়ে রেস করছিল শুনলাম। একপর্যায়ে তারা একটি সিএনজিকে লাগিয়ে দেয় এবং সিএনজিটি দুমড়ে-মুচড়ে যায়। সিএনজি ড্রাইভারের অবস্থা আশংকাজনক। গরীব লোকটি ইদের দিনে পেটের দায়েই সিএনজি নিয়ে বেরিয়েছিল। এ দেশের সিস্টেম তার পেট ভরিয়ে দিল। হয়ত লোকটি মারাও যেতে পারে, আর কোনদিন ক্ষুধা লাগবে না তার। 'নির্দিষ্ট স্পিড লিমিট ঠিক করে দিলে এবং সেই লিমিটের বাইরে কেউ গাড়ি চালালেই অটোমেটিক মামলা হবে'- এমন সিস্টেম চালু করলেই হয়ত আর কোন বড়লোকের বাচ্চা কুকুরের নেশার ঘোরে চালানো গাড়ির নিচে পড়তে হত না কোন সাধারণ পথচারীকে। এই মুরোদ হবে না কখনোই এদেশের সরকারব্যবস্থার। এ দেশ কুকুর এবং বাচ্চা কুকুরদের হাতে জিম্মি। ফলে প্রতিনিয়ত এভাবে গাড়ির নিচে পিষ্ট হয়ে, বন্দুকের গুলিতে মরতে হয় সাধারণ মানুষদের। এমন এক বধ্যভূমি হতে সকলকে শেষবারের মত ইদের শুভেচ্ছা।
আফগানিস্তান, ইয়েমেন, ফিলিস্তিনসহ দুনিয়ার সমস্ত হত্যাকাণ্ডের বিরুদ্ধে কথা বলুন। হত্যাকারী যেই হোক, তাকে ঘৃণা করুন। ঘৃণার আগুনে পুড়ে ছাই হোক সমস্ত হত্যাকারী হায়েনা।
বসে চা খাচ্ছিলাম। ভুলু কখন এসে পায়ের ওপর মাথা রেখে শুয়েছে খেয়াল করিনি। এখন আর উঠতে পারছি না। ওর এত বড় আরাম নষ্ট করা ঠিক হবে না মনে হচ্ছে। ও ঘুমাক, আমি আরও কয়েক কাপ চা খাই।
