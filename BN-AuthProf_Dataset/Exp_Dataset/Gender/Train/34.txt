এই কনক্রিটের শহরের বুকে এ যেন বৃষ্টিমুখর শৈশবের একটুকরো স্মৃতিময় গ্রাম। দৃশ্যটি ধারণ করা হয়েছে ঢাকার আগারগাঁও থেকে...
কণা বললো, ‘আপনি আমায় সবসময় এমন করে ভালোবাসবেনতো?’ মনসুর বললো, ‘কেমন করে?’ কণা বললো, ‘এই যে এমন, যেমন করে আমি টের পাই’। কণার উত্তর শুনে মনসুর সামান্য চমকালো। সে বললো, ‘কিন্তু কখনো যদি এমন হয় যে, আমি তোমাকে ভালোবাসি, কিন্তু তুমি টের পাচ্ছো না?’ ‘উহু, এমন কখনো হয় না’। ‘কী হয় না?’ ‘ভালোবাসা লুকিয়ে রাখা যায় না। কেউ যদি কাউকে সত্যি সত্যি ভালোবাসে, তবে সে তা টের পাবেই’। ‘তাই?’ ‘হু, ঘৃণা লুকিয়ে রাখা যায়, ভালোবাসা লুকিয়ে রাখা যায় না। ওটা সত্যি সত্যি থাকলে টের না পেয়ে উপায় নেই’। কথাটা মনসুরের ভারি পছন্দ হলো, ঘৃণা লুকিয়ে রাখা যায়, ভালোবাসা লুকিয়ে রাখা যায় না। সে বললো, ‘এবার আমি একটা কথা বলি?’ ‘হু’। ‘আমায় কি এখন তুমি করে বলা যায়?’ কণা মুখ ভেঙচি কেটে বললো, ‘উহু’। মনসুর কপট রাগের ভান করে বললো, ‘কেন?’ ‘কারণ, আপনি আমার আপন’। ‘মানে?’ ‘মানে আপন মানুষকে আপনি বলতে হয়। দেখছেন না, 'আপন' আর 'আপনি', কত মিল? আমার কেন যেন মনে হয়, আপন থেকেই আপনি এসেছে!’ নির্বাসন লেখক > সাদাত হোসাইন
কিছুটা মেঘের মতো ছায়া যদি নামে, কিছুটা বিষাদ আসে সন্ধ্যার খামে, সকালের মিহি রোদ, রাত হয়ে যায়, জেনে নিও, খুঁজে আর পাবেনা আমায়।
‘আসলে মানুষ হারিয়ে যায় না। হারিয়ে যায় সময়।’ ‘আপনি আবার কঠিন করে কথা বলছেন।’ ফরিদ খানিক চুপ করে থেকে বলল, ‘হুম, বলছি। এই যে প্রতিদিন একটু একটু করে সময় চলে যাচ্ছে। এই সময়টা কি আর কখনো ফিরে আসবে?’ ‘উহু।’ ‘কিন্তু দেখবে আজ থেকে অনেক বছর পর এই সময়গুলোর জন্য কী কষ্ট হবে আমাদের। মন খারাপ হবে। মনে হবে, ইশ, আবার যদি এই সময়টা ফিরে পেতাম! কিন্তু জানো তো, সময় একবার চলে গেলে আর কখনো ফিরে আসে না।’ ‘হু।’ ‘তখন এই সময়গুলোই স্মৃতি হয়ে গন্ধ বিলাবে। সুবাস ছড়াতে থাকবে। স্মৃতিগন্ধা হয়ে উঠবে।’ স্মৃতিগন্ধা
এমন বিষণ্ণ দিন শেষে যদি খানিক আঁধার এসে, ভীষণ আপন হয়ে বসে তোমার আঙুলগুলোর ফাঁকে? তখন আমার আঙুল ছাড়া তুমি খুঁজবে কোথায় কাকে?
শেষ ট্রেনও চলে যায়? যাক। কারো কারো তাড়া নেই, আধুলিও ভাড়া নেই, কোথাও যাবোনা দেখে- একা থাকা প্ল্যাটফর্ম, ভীষণ অবাক!
যেও না এই মেঘের দুপুর রেখে যেও না এই বাদল একা ফেলে, একটা ভেজা ভীষণ একা পাখি বুকের সকল দুঃখ গুলো মেলে। যেও না এই জলের সাড়া রেখে কোথায় যাবে এমন মেঘের দিনে? বুকের ভেতর আঙুল ছুঁয়ে দেখ মনের দামে কি রেখেছি কিনে! পাতার দলে ঘাসের জমিন জুড়ে, কি জমেছে শিশির যেমন জমে! মেঘের ভেতর জলের কণার মতন কি জমেছে নিত্য অবাক শ্রমে! যেও না এই মেঘের মায়া রেখে এই পাখিটা একলা একা থাকে, চুপটি করে বুকের জলের রঙে কার ছবিটা প্রার্থনাতে আঁকে।
তাড়িয়ে দিয়ো আমায়, নিশুতিরাতের তারা, তাড়িয়ে দিও আকাশ, তাড়িয়ে দিও মেঘ, আমারও খুব পা বাড়িয়ে, হারিয়ে যাবার তাড়া। রাত্রি বলেই অন্ধকারে, আমার ভীষণ ভয়, যদি ভুলে যাওয়া স্মৃতির সাথে হঠাৎ দেখা হয়, মানুষ জানে, বাড়লে রাত্রি মানুষ একা হয়!
'আচ্ছা মানুষ যখন সীমানা পেরোয়, তাহলে তার দুঃখগুলোও কি সীমানা পেরোয়? না-কি কাঁটাতারে আটকে থাকে? না-কি দুঃখগুলো পাখির মতো, সে দেশ, সীমানা, কাঁটাতারের কিছুই বোঝে না! সে কেবল মানুষ বোঝে, মানুষ!" ~দেশের মানুষ খারাপ হতে পারে, কিন্তু দেশ কখনো খারাপ হয় না। তেমনি ধর্মের মানুষ খারাপ হতে পারে,কিন্তু ধর্ম কখনো খারাপ হয় না। ~যে অভিমান বোঝে না, সে আবার কিসের প্রেমিক? প্রেমিক হতে হলে অভিমান বুঝতে হয়। ~জগতে এমন কিছু মানুষ থাকে,যাদের উপস্থিতির চেয়ে অনুপস্থিতিই বেশি তীব্র হয়ে ওঠে। ~'কোথাও একটা পোস্টবক্স নেই, অথচ বুকের ভেতর চিঠি জমে জমে মেঘের মিনার, কোথাও একটা ঠিকানা নেই, অথচ নীল খাম জমে জমে ভেসে যায় বুকের কিনার।' ~'তোমায় আমার লাগে, সূর্য ওঠা-সূর্য ডোবার আগে। একেকটা দিন মুহূর্তের বিন্দু বিন্দু ভাগে, তোমার আমায় লাগে। বুকের ভেতর এক সাহারা তৃষ্ণা যখন জাগে।' ~তুমি এমন করে কুড়িয়ে নিয়ো আমায়, এমন ঝরা ফুলের মতো, আমি তোমার ছোঁয়ায় বাঁচবো নতুন করে, ভুলবো ভুলের ক্ষত।
মনে রেখো- দহনের দিনেও যে ছায়া হয়ে থাকে। যে হয়েছিল ভোর, অথৈ আদর, নামহীন নদী, একা লাগে যদি- মনে রেখো তাকে।
ধূসর হওয়া জীর্ণ ডাটের ছাতা জানত, বুক পকেটে লুকিয়ে রেখে হিসেব কষা, কাটাকুটির খাতা জানতো, খাতার নিচেই বুকের ভেতর এই মানুষটা, একটা বাবা আদ্যোপান্ত! ছিঁড়ে যাওয়া শতেক সেলাইর জুতো জানতো, সাদা জামার ছেড়া বোতাম, বোতামজুড়ে সবুজ রঙের সুতো জানতো, জামার নিচেই বুকের ভেতর এই মানুষটা, একটা বাবা আদ্যোপান্ত! ভাঙ্গা ডাটের চশমা এবং ঝাপসা হওয়া কাঁচও জানত, মুদির দোকান, টিউশন ফী আর ভীষণ প্রিয় বড় মাথার মাছও জানত, 'সামনে মাসে কিনব' ভাবা এই মানুষটা, একটা বাবা আদ্যোপান্ত, এই মানুষটা একটা বাবা আদ্যোপান্ত!
আমার বাবা তখন দেখতে ছিলেন অনেকটা হলিউড অভিনেতা রাসেল ক্রো’র মত। চওড়া কাঁধ, বিশাল বুকের ছাতি, ধবধবে ফর্সা মানুষটা যখন স্যান্ডো গেঞ্জি পরে হাঁটতেন তার মাসল দেখে আমার বন্ধুরা বলত, 'আল্লাহ, কত্ত মোটা!' আমরা তখন সিক্স-সেভেনে পড়া টিনটিনে বালক। মাঠে গিয়ে একদিন আমার এক বন্ধু তার লুঙ্গি উরু অবধি তুলে বললো, 'দ্যাখ, দ্যাখ, আমগো রান আর তোর আব্বার হাতের ড্যানা সমান!' পিতৃগর্বে আমার ছোট্ট বুকের ছাতিও তখন ফুলে উঠত! ২ আব্বা তখন ঢাকায় থাকেন। ছোটখাট একটা চাকুরী করেন। সাপ্তাহিক বন্ধ শুক্রবার। তিনি প্রতিমাসে একবার বিষ্যুদবার সন্ধ্যায় সদরঘাট এসে লঞ্চে ওঠেন। সারারাত লঞ্চযাত্রায় শুক্রবার কাকভোরে বাড়িতে। পরের দিনটা বাড়িতে কাটিয়ে বিকেলের লঞ্চে ফের ঢাকায়। সেবার আব্বা ভোরবেলা ঘরের দরজায় এসে ভোরের আবছা অন্ধকারে মা-কে ডাকলেন। মা দরজা খুললেন, আব্বা তার হাতের ব্যাগ দরজায় রাখতে রাখতে জিজ্ঞেস করলেন, ‘বাবু এখনো ঘুম থেকে ওঠে নাই?’ মা বললেন, ‘ও-তো বাড়ি নাই, ওর নানুবাড়ি গেছে’। আব্বা কোন কথা বললেন না, তিনি গম্ভীর মুখে বাড়ি থেকে বেরুলেন। আম্মা হতভম্ব হয়ে তাকিয়ে রইলেন, ঘটনা কী! আমাদের গ্রামে তখনও যানবাহন বলতে কিচ্ছু নাই। নানু বাড়ি মাইল ছয়েকের পায়ে হাঁটা দূরত্বে। বাবা সেই কুয়াশা ভোরে ছ' মাইল পথ পায়ে হেঁটে নানু বাড়ি পৌঁছালেন। আমি তখনো গো গো করে ঘুমাচ্ছি। ঘুমের ভেতরই আমাকে বিছানা থেকে টেনে কাঁধে তুলে নিলেন আব্বা। তারপর আবার ছ মাইল পথ পায়ে হেঁটে বাড়ি ফিরলেন। আমি ঘুম থেকে জেগে দেখি, শুয়ে আছি বাড়িতে। অদ্ভুত এবং অবিশ্বাস্য ব্যাপার, আমার পাশে শুয়ে আছেন আব্বা! বার দুয়েক এদিক সেদিক তাকিয়ে আমি চোখ কচলালাম, স্বপ্ন নয়তো!! ৩ সেবার প্রচণ্ড গরম পড়েছে। আব্বার সাথে ঝগড়া করে নানু বাড়ি চলে গেছেন আম্মা। আব্বা অবশ্য এই নিয়ে কোন উচ্চবাচ্য কিছু করেন নি। সারাদিন নানান কাজ-টাজ সেরে সন্ধ্যার আগে আগে আমাকে বললেন, ‘চল ব্যাটা, তোর মা’রে গিয়া নিয়া আসি’। আমি তখন ছ’-সাত বছরের দুষ্টু বালক। আব্বা আগে আগে হাঁটছিলেন, আমি পিছে পিছে। বাড়ি থেকে কিছু দূর যেতেই রাস্তায় পড়ে থাকা টুকরো কাঠে চোখ আটকে গেলো আমার। কাঠের বুক ভেদ করে জং ধরা পেরেকের অর্ধেকটা বের হয়ে আছে। আমার মাথায় দুষ্ট বুদ্ধি চেপে গেলো। অনেক চেষ্টা করলাম পা দিয়ে পেরেকটার মাথা বাঁকা করার। পারলাম না। শেষ অবধি রেগেমেগে পায়ের গোড়ালি দিয়ে সজোরে আঘাত করলাম পেরেকের মাথায়। ঘ্যাঁচ শব্দে সেই অর্ধেকটা পেরেকের প্রায় পুরোটাই আমার স্পঞ্জের স্যান্ডেল ভেদ করে ঢুকে গেল পায়ে। আমি আকাশ কাঁপানো চিৎকারে পা চেপে ধরে বসে পড়লাম। আব্বা দৌড়ে এসে আমাকে কোলে তুলে নিলেন। নানু বাড়ির বদলে আমাকে কোলে করে আবার ফিরে এলেন বাড়িতে। আশেপাশে কোন ডাক্তার নেই। দাদী নানা গ্রাম্য চিকিৎসা শুরু করলেন। রাত গভীর হলো। আমি কান্না শুরু করলাম, 'আম্মার কাছে যাবো'। কিন্তু অত রাতে সেটা সম্ভব না। আব্বা আমাকে কোলে তুলে উঠান ঘিরে হাঁটতে শুরু করলেন। তিনি যখন হাঁটেন, তখন তার হাঁটার ছন্দে আমি পায়ের ব্যথা খানিক কম টের পাই। কিন্তু তিনি হাঁটা থামালেই ব্যাথাটা বেড়ে যায়। আব্বা থামলেই আমি তাই গুঙিয়ে কেঁদে উঠি। হাঁটা শুরু করলেই আবার চুপ হয়ে যাই। তখন খানিক আরাম লাগে। সেই রাতে ফজরের আজান অবধি সারাটা রাত আমাকে কোলে নিয়ে হাঁটলেন আব্বা। হাঁটলেন ভোরের আলো ফোটার অপেক্ষায়... ৪ আমি তখন ইন্টারমিডিয়েট পড়ি। জলবসন্ত উঠেছে। শরীর জুড়ে বড় বড় টসটসে বসন্ত। অসহ্য ব্যাথা, অস্বস্তিকর অনুভূতি। সম্ভবত কোন এক ঈদের আগের দিন। আব্বা ঢাকা থেকে এলেন দুপুর বেলা। আমি শুয়ে আছি উঠানে ডালিম গাছের নিচে। আব্বা বাড়ি ঢুকেই দেখলেন আমাকে। আমার গাভর্তি জলবসন্ত। আমি করুণ গলায় গোঙাচ্ছি। আব্বাকে দেখে আমার গোঙ্গানি যেন খানিক বেড়ে গেল। তিনি আমার সামনে এসে দাঁড়ালেন। কিছুক্ষণ দেখলেন। তারপর খুব নির্বিকার ভঙ্গিতে বললেন, ‘এতো অল্পতে ব্যাটা মাইনষের কিছু হয়? হয় না। এইটুকুতে এইরকম কাতর হইলে চলে না, ব্যাটা মাইনষের কাছে এইটা কোন অসুখ হইলো?' আব্বা আর আমার পাশে দাঁড়ালেন না। আম্মাকে, ডেকে চিৎকার করে বললেন, ‘কই, ভাত দাও, খিদা পাইছে’। আমার চোখ ফেটে কান্না চলে এলো, আব্বা এমন করলেন! মেঝেতে পাটি পেতে ভাত খেতে বসেছি আমি, ছোট ভাই, আব্বা আর আম্মা। আব্বার দুধ-কলা-ভাত খুব পছন্দ। আমি আড়চোখে আব্বার দিকে তাকালাম। আব্বার প্লেটভর্তি দুধ। কিন্তু তিনি প্লেটে হাত দিচ্ছেন না। বসে আছেন। হঠাৎ দেখি প্লেটভর্তি দুধের ভেতর টুপটাপ টুপটাপ কিছু একটা ঝরে পড়ছে। কী পড়ছে? আমি আব্বার দিকে ভালো করে তাকালাম। তিনি নিঃশব্দে কাঁদছেন। ৫ ২০০৬ সালে আব্বা স্ট্রোক করে অনেকটাই পক্ষাঘাতগ্রস্ত হয়ে পড়েছিলেন। আমি তখন ইউনিভার্সিটিতে পড়ি। আব্বা তার ডান পাশটা নড়াতে পারেন না। রাসেল ক্রোর মতন দেখতে সেই মানুষটা শুকিয়ে এতটুকুন হয়ে গেলেন। হঠাৎ বুড়ো হয়ে গেলেন। সারাদিন জানালা দিয়ে বাইরে তাকিয়ে থাকেন। চুপচাপ। নিঃশব্দ। কারো কাছে কোন চাওয়া নেই, অভিযোগ নেই, অভিমান নেই। বাইরে বিস্তীর্ণ সবুজ মাঠ। আদিগন্ত নীল আকাশ। তিনি নির্বাক তাকিয়ে থাকেন। আমার খুব ইচ্ছে হয়, মানুষটাকে কাঁধে নিয়ে ছুটি। আমাকে নিয়ে যেমন ছুটেছেন মাইলের পর মাইল। ঠিক তেমনি। উড়ে যাই আদিগন্ত দিগন্তে। ৬. নিচের ছবিটা আমার খুব প্রিয়। পুকুর থেকে উঠান পেরিয়ে ঘরে ফিরছিলাম, দরজায় তাকিয়ে দেখি আব্বা দাঁড়িয়ে আছেন। শান্ত শিশুর মতো। তিনি ডান হাত খুব একটা তুলতে পারেন না। ফলে নিজের হাতে খেতে পারেন না। মাথা আঁচড়াতে পারেন না। আমার ছোটবোন তখন ক্লাস সেভেনে পড়ে। সে কী অদ্ভুত মমতায় আব্বার চুল আঁচড়ে দিচ্ছে। যেন কোনো মা প্রগাঢ় মমতায়, স্নেহে, ভালোবাসায় তার সন্তানের চুল আঁচড়ে দিচ্ছে। আর আব্বা শান্ত ছোট্ট শিশুটির মতো চুপচাপ দাঁড়িয়ে আছেন। যেন খানিক নড়লেই মায়ের বকা খাবেন। সেই বকার ভয়ে প্রায় সত্তর বছরেও সুবোধ বালক হয়ে দাঁড়িয়ে আছেন। আমি হতভম্ব হয়ে সেই দৃশ্যের দিকে তাকিয়ে রইলাম। কিংবা সেই দৃশ্য আমার দিকে। আমার হাতে ক্যামেরা। সেই ক্যামেরা আমার অজান্তেই যেন ছবিগুলো তুলে ফেললো। আমি সেই ছবিগুলো যত্ন করে সঞ্চয় করে রাখলাম। কোনো একদিন, যখন বুড়ো হয়ে যাবো, তখন এই ছবিটা আমি আমার মেয়েকে দেখাবো। দেখিয়ে বলবো, 'মারে, তুই কি জানিস, এই ছবিটার কোথাও না কোথাও আমিও থাকতে চাই। থাকতে চায় পৃথিবীর সকল বাবাই!' তখন কী বলবে আমার মেয়ে? পৃথিবীর সকল বাবা ভালো থাকুক। পৃথিবীর সকল সন্তান তাদের আগলে রাখুক। আগলে রাখুক প্রগাঢ় মমতায়, প্রগাঢ় ভালোবাসায়...
আবার বৃষ্টি এলে একটা নদী কিনে ফেলব, কিনে ফেলব ছই আর বৈঠাবিহীন একখানা নৌকোও। জলের ভেতর খইয়ের মতন ফুটতে থাকা বৃষ্টিফোটার দিকে তাকিয়ে আমার হয়তো ডুবে যেতে ইচ্ছে করবে। ডুবে যেতে ইচ্ছে করবে জলের গভীর শরীরে। সেখানে নদী। সেখানে অন্ধকার। কিন্তু পৃথিবীতে ঝপ করে নেমে আসা গাঢ় বনের মতন অন্ধকার আকাশ হঠাৎ থমকে যাবে নৌকার গলুইয়ে। সেখানেও ভিজে যাচ্ছে আকাশ, কিংবা সেখানে ভিজে যাচ্ছো তুমি। তোমার কিংবা আকাশের মতন ভিজে যাচ্ছে শাড়ির আঁচল। নীল। আমার তখন সেখানেও ডুবে যেতে ইচ্ছে হবে। ডুবে যেতে ইচ্ছে হবে বেপরোয়া ঢেউয়ের মতন, মাতাল ঝড়ের মতন কিংবা মেঘ বা বৃষ্টিরর মতন। আমার তখন ডুবে যেতে ইচ্ছে হবে। খুব। আমি হয়তো তখন সত্যি সত্যিই ডুবে যাবো। নদীতে কিংবা নারীতে। নারীতে কিংবা নদীতে। শুনেছি, নদীই নারী, কিংবা নারীই নদী...
আমি যাই যেতে যেতে তোমাকে কুড়াই। তুমি যে ফুলের মতো ছিলে, ঝরে যাওয়া তারার মিছিলে। আমি তা-ই তুমি ভেবে সবটা কুড়াই। কিছুই রাখি না ফেলে পথে, 'তুমি নেই', ছিলো না শপথে, আমি তাই, যতদূর যাই, পুরনো পথের ধুলো খুঁজে, তোমাকে কুড়াই।
'পৃথিবীতে প্রতিটি মানুষের ভালোবাসার ধরন এবং অনুভব আলাদা। ফলে একজনের ভালোবাসা কখনো অন্যজনের ভালোবাসার পরিপূরক হতে পারে না। একজন মানুষও কখনো অন্য মানুষের শূন্যস্থান পূরন করতে পারে না...' প্রিয় পাঠক, আপনার অভিব্যক্তি ও অনুভূতি অসাধারণ ! স্মৃতিগন্ধা! ❤️ পাওয়া যাচ্ছে রকমারিতে।
'তোমার নামে সন্ধ্যা নামা শহর জানে, রোজ কতটা আঁধার জমাই অভিমানে...' পড়ছিলাম, 'তোমার নামে সন্ধ্যা নামে' থেকে....
🍀পৃথিবীতে ভালবাসাই বোধহয় সবচেয়ে বেশি পারস্পরিক। এটি যত্নে বাড়ে। অবহেলায় ধূসর, ম্লান হয়ে যায়। 🍀-আচ্ছা, ভালবাসা কি যুক্তিহীন? -কোন কিছুই যুক্তিহীন না! -কোনকিছুই না? -না। এমনিকি মা যে তার সন্তানকে ভালবাসেন, তা ও না। সেখানে ও কোথাও না কোথাও যুক্তি বা প্রাপ্তির ব্যাপার থাকে। একজন মা কেন পৃথিবীর সব সন্তানের মা হয়ে উঠতে পারেন না? কেন তিনি কেবল তার নিজের সন্তানকেই ভালবাসেন? কারন তিনি নিজেকে ভালবাসেন। আর নিজেকে ভালবাসেন বলেই তিনি তার নিজের শরীর নিঃসৃত অস্তিত্বটাকে ভালবাসেন। অন্যের অস্তিত্বকে নয়।অর্থাৎ তিনি তার সন্তানকে সন্তানের জন্য নয়, নিজের জন্যই ভালবাসেন। সে তার নিজের বলে, তাকে ভালবাসতে ভাল লাগে বলে। মানুষ আসলে সবচেয়ে বেশি নিজেকেই ভালবাসে। সে তার নিজের ভাললাগার জন্য ই সব করে। আর এজন্যই সে ভালবাসার বিনিময়ে ভালবাসা চায়, যত্নের বিনিময়ে যত্ন চায়। অনুভবের বিনিময়ে অনুভব। নাহলে কোথায় যেন কিছু একটা ক্রমশই শিথিল হতে থাকে। 🍀সবাই ভাবে সম্পর্কে সবক্ষেত্রেই দুজন মানুষের সমান কন্ট্রিবিউশন থাকতে হবে। আমি যেমন তার জন্য এটা করেছি , ওটা করেছি, সে কেন করবে না? সবকিছু সমান সমান হতে হবে। সবাই মনে করে এতেই বুঝি সম্পর্ক ভাল থাকে। কিন্তু বিষয়টা তা নয়। দুজনের পক্ষে কখনোই সবকিছুতে সমান কন্ট্রিবিউশন সম্ভব নয়। হয়তো কোথাও একজন ষাট ভাগ করলো, অন্যজন চল্লিশ। আবার কোথাও হয়তো একজন দশ, অন্যজন নব্বই। এই দুজনের টা মিলেই শতভাগ সম্পর্ক। এখানে ফিফটি ফিফটি কোনকিছুই হয়না। মানুষ, প্রোগ্রামড কোন সফটওয়্যার বা যন্ত্র নয়। ফলে একদম একই জায়গায় দুজনের সমান সক্ষমতা বা সহনশীলতাও হবেনা। আর এটাই স্বভাবিক! 🍀জীবন কখনো না কখনো খানিক বিরাম চায়। একটু অবসর কিংবা বিশ্রাম! আর এই বিশ্রামটুকুর জন্য নির্ভার একটা আশ্রয় খুব দরকার তার। খরতাপ দহনের দীর্ঘ মরুপথ হেটে এসে টলমলে স্বচ্ছ জলের এক সরোববের পাশে বসে থাকতে ইচ্ছে হয়। 🍀কে কাকে কতটুকু ভালবাসে তার ওপর সম্পর্ক নির্ধারিত হয় না। সম্পর্ক নির্ধারিত হয় কে কাকে কতটুকু শ্রদ্ধা করে তার ওপর। ভালবাসাহীন শ্রদ্ধার সম্পর্কও টিকে যেতে পারে, কিন্তু শ্রদ্ধাহীন ভালবাসার সম্পর্ক কখনো টেকে না। 🍀মানুষকে পড়ে ফেললে, পুরোপুরি বুঝে ফেললে তার সম্পর্কে আগ্রহ যেমন কমে যায়, ভাল লাগাও! 🍀মানুষ তার শেকড় থেকে শিখরে যেতে যেতে ক্লান্ত হয়ে গিয়ে আবার শেকড়ে ফিরে আসে। 🍀ঘর মূলত ঘর হয়ে ওঠে নিজের একটা মানুষের জন্য । একটা বয়সের পর সেই নিজের মানুষের সংজ্ঞাগুলো হয়তো বদলে যেতে থাকে। কিংবা অনুভবে আন্দোলিত হওয়ার ধরন বদলাতে থাকে । 🍀কিছু অনুভূতি কেবল একার, তা সে আনন্দের হোক কিংবা যন্ত্রনার। এই অনুভূতি কাউকে বোঝানোর ক্ষমতা মানুষের থাকেনা। 🍀সঙ্গীর অনুভূতিকে নিজের মতো অনুবাদের চেয়ে অনুভব করাটা ঢের বেশি জরুরি। 🍀জগতে সবচেয়ে গভীর, সবচেয়ে তীব্র, সবচেয়ে প্রগাঢ় অনুভূতির কথাই হয়তো কোনদিন মুখ ফুটে বলা হয়না। ওটা অনুভব করে নিতে হয়। 🍀এ দেশে একজন ডিভোর্সি নারীর জীবনের চেয়ে দুঃসহ আর কিছু নেই। কোন এক অদ্ভুত কারনে তার চারপাশের পুরুষের কাছে যেন আপনা আপনিই এই বার্তা পৌছে যায় যে এই নারী সহজলভ্য। একে নিয়ে অশোভন মজা করা যায়। চোখের ইশারাতেই বিছানায় নিয়ে যাওয়া যায়। ইচ্ছেমতো রটনা রটানো যায়। একে রক্ষা করার কেউ নেই। তা সে যত ক্ষমতাবান নারীই হোন না কেন। 🍀যখন জীবন থমকে যায় ,সময় তখন দীর্ঘ মনে হয়। 🍀সম্পর্ক এমন এক ঘর, তার মাঝখানে একবার দেয়াল উঠে গেলে সেখানে দুটো ঘর আলাদা হয়ে যায়। সেই আলাদা ঘর থেকে পরস্পরের কান্নার শব্দ শোনা যায়, দীর্ঘশ্বাসের হাহাকার শোনা যায়। কিন্তু হাত বাড়িয়ে প্রবল মমতায় পরস্পরকে আর স্পর্শ করা যায় না। 🍀কিছু কিছু প্রস্থান খুব সহজ, স্বাভাবিক। তাতে কোন আড়ম্বর নেই, আনুষ্ঠানিকতা নেই। কিন্তু সেই আড়ম্বরহীন চলে যাওয়া জুড়েই খুব গোপনে লেখা থাকে চিরপ্রস্থানের গল্প। 🍀মানুষ কি কখনোই তার নিজের অনুভবটা পুরোপুরি বোঝে?কিংবা চেনে নিজেকে? নাকি সারাটা জীবন সে যে আয়নার সামনে দাঁড়িয়ে নিজেকে দেখে, ঝাপসা লাগলে কেবল সেই আয়নাকেই মুছতে চায়? অথচ সে কখনোই বুঝতে চায় না ওই আয়না নয়, সবার আগে নিজেকে ধুয়ে মুছে স্পষ্ট করতে হবে নিজেকে। আয়না যত ঝকঝকে পরিষ্কারই থাক না কেন, নিজেকে পরিষ্কার করতে না পারলে সেই আয়নায় সে কখনোই নিজের স্পষ্ট আবয়বটা দেখতে পারবে না। 🍀 আসলে জীবন মানুষকে দারুণ সব উপলব্ধি দেয় এটা যেমন সত্যি, তেমনি এটাও সত্যি যে সেই উপলব্ধি থেকে পেছনের ভুলগুলোকে শুধরে নেওয়ার সুযোগটা আর দেয়না!
আমি একদিন পাখি হবো একলা আকাশ একলা ডানায় চুপটি করে পাড়ি দেবো সঙ্গে নেবো গোপন কথা, ছোট্ট বুকের বিশাল ব্যথা ডানায় ডানায় মেঘের ভেতর সেসব কিছু ছড়িয়ে দেব। আমি একদিন কান্না হবো নীল আকাশের কষ্ট ছুয়ে সমুদ্দুরে বৃষ্টি হবো । হারিয়ে যাওয়া সেই তো ভালো যেমন ছিলাম রোজ থেকেও - তেমন করেই হারিয়ে যাবো আমি একদিন নিঁখোজ হবো ।
যারা স্বপ্নটা বারবার হেরে হেরে, হারিয়ে, নীল-সাদা পতাকাটা তবু ধরে বাড়িয়ে, আকাশের দিকে চেয়ে চুপি চুপি বলে যায়, ভালোবাসা মানে হলো, যুক্তির 'বেলা' যায়। তারা জানে ভাঙা মনও আড়চোখে যে তাকায়, আকাশ কি সেজে আছে নীল-সাদা পতাকায়? ... 🇦🇷 ❤️
বীণাবালা হঠাৎ বললেন, ‘আমায় আপনার কেমন মানুষ মনে হয়?’ বিভূতিনাথ বললেন, ‘আজ এতোকাল পর এ কী প্রশ্ন বীণা?’ বীণাবালা বললেন, ‘আপনি সেই এতটুকু থেকে আমায় চেনেন। আপনার কাছে আমার লুকানোর কিছুই নেই। আমায় আপনিই সবচেয়ে ভালো চিনতে পারবেন।’ 'এ ভালো মন্দের প্রশ্ন নয় বীণা। এ নি:শর্ত পাশে থাকার বিষয়’। 'নি:শর্ত আর নি:স্বার্থ কি এক?’ 'বড় শক্ত প্রশ্ন। শর্তের ভেতরেইতো স্বার্থ থাকে’। বীণাবালা বললেন, ‘ঠিক তাই। তাহলে? আপনি কি আসলেই নি:শর্ত আমার পাশে রয়েছেন? আপনার কি কোন স্বার্থই নেই? আমি একটা কথা খুব ভাবি, জানেন? ভগবান আমায় এমন নষ্ট করে কেন বানালেন?’ বিভূতিনাথ বললেন, ‘ভগবান কাউকে নষ্ট করে বানান না’। বীণাবালা বললেন, ‘বানান। আমায় বানিয়েছেন। সেই এতটুকু কাল থেকে কখনো হার মেনে নিতে পারি নি। সবসময় জিততে হবে। যে কোন উপায়ে জিততে হবে। এই জেতার জন্য জীবনজুড়ে এমন কোন কাজ নেই যা করি নি। কিন্তু আজ কি মনে হচ্ছে জানেন, এইযে এতো জিতলাম, এর মূল্য কি? শেষ অবধি সকলইতো ওই শূন্য। আজকাল ঘুমাতে পারিনা। জেগে থাকলেও মাথার ভেতর ভনভন করে। মনে হচ্ছে শক্ত কিছুতে আঘাতে আঘাতে মাথাটা ফাটিয়ে দেই। তাহলেই বুঝি শান্তি! কিন্তু শান্তি কোথায়? কোথাওতো শান্তি খুঁজে পেলামনা। এই যে জীবনজুড়ে এতো জিতলাম। কিসের জন্য? শান্তির জন্যইতো? তাইনা? কিন্তু মুহুর্তের জন্য কোথাও শান্তি পেলামনা। তাহলে এই এতো এতো জিতে কি লাভ হলো? শেষ অবধি অসহ্য যন্ত্রণাময় একটা জীবনইতো পেলাম’। বীণাবালা হাসলেন। সেই হাসিজুড়ে রাজ্যের বিষাদ। বললেন, ‘গতকাল মানুষটাকে স্বপ্ন দেখেছি। জীবনভর তাকে ঠকিয়েছি। অবশ্য যে জিততেই চায়নি, পেতেই চায় নি, তাকে ঠকানো যায়না। মানুষটা কেমন অন্যরকম। লোভ নেই, লালসা নেই, অহংকার নেই, জিগীষা নেই। এ কেমন ধারা মানুষ বলুনতো? অনেক ভেবেছি। ভেবে ভেবে একটা জিনিস বুঝেছি, এসকল নেই বলেই মানুষটার একটা আলাদা জিনিস রয়েছে। যা আমাদের আর কারোরই নেই’। বিভূতিনাথ তাকালেন। বীণাবালা বললেন, ‘শান্তি। তিনি আমার স্বামী, কিন্তু কখনও কি তাকে চিনেছি? তার বুকের ভেতর যেন শান্তির এক নদী। এই যে গঙ্গামহল ছেড়ে চলে গেলেন। আমায় বলে গেলেননা অবধি। তিনি জানতেন, তার থাকা না থাকায় আমার কিছু যায় আসে না। অথচ এই নিয়ে কোনদিন কিছু জিজ্ঞেস অবধি করেননি। রাতের পর রাত আলাদা থেকেছি। কিছুই বলেননি। একদিন কেবল বলেছিলেন, যে মনে আমার জন্য ভালোবাসা নেই, সে শরীরতো আমার কাছে মৃত। শরীরে কেবল প্রাণ থাকলেই শরীর বেঁচে থাকেনা। তাতে ভালোবাসাও থাকতে হয়। প্রাণহীন শরীর আসল মৃত শরীর নয়, আসল মৃত শরীর ভালোবাসাহীন শরীর’। বীণাবালা খানিক দম নিয়ে বললেন, ‘আমার শরীর তাই তার কাছে ছিল মৃত শরীর, আজকাল আমার কি মনে হয় জানেন?’ - ‘কী?' - ‘আজকাল আমার মনে হয় মানুষের পাপের সবচেয়ে বড় শাস্তি এই জগতের কেউ তাকে দিতে পারে না। এই জগতের কোন আইন, কোন নিয়ম, কোন কিছুই মানুষের পাপের, অপরাধের শাস্তি দিতে পারে না। মানুষ তার নিজের পাপের শাস্তি দিতে পারে কেবল সে নিজে’। মানুষের অপরাধের সবচেয়ে বড় শাস্তি তার অপরাধবোধ। এই অপরাধবোধ, পাপবোধ জেগে উঠলে তা তাকে প্রতিমুহূর্তে কুঁড়েকুঁড়ে খাবে। এর চেয়ে যন্ত্রণার কিছু নেই। এর চেয়ে অসহ্য কিছু নেই। জগতের কোন শাস্তির ক্ষমতা আছে এর চেয়ে বড় শাস্তি তাকে দেয়? নেই। প্রতিমুহুর্তে অপরাধবোধে দংশিত হবার চেয়ে কঠিন কোন শাস্তি জগতে নেই’।
এই যে সময় চলে যাচ্ছে- সে মূলতঃ ধূসর করে দিয়ে যাচ্ছে দুঃখ। মুছে দিচ্ছে দহন দিনের গান, সময় জানে লিখতে তোমার জীবন পাঠের নতুন অভিধান। এই যে তুমি কাঁদছ ভীষণ, বাঁধছ বুকে কারো জন্য স্মৃতির মিনার। এই যে তোমার চোখের কিনার থৈ থৈ জলে, তার কতটা তোমার কথা বলে? এই যে তুমি পথ হাঁটছ, হাঁটতে হাঁটতে হোঁচট খাচ্ছ পথের ধুলোয়। ভাবছ বসে কোথাও কেউ নেই। বুকের ভেতর জ্বলত যে জন আলোর মতন, হারিয়ে গেলো হঠাৎ সেও নিজের অজান্তেই। ওই আসছে ঝড়, অন্ধকারের ভেতর থেকে বাড়িয়ে দিচ্ছে গ্রীবা, অতীত অতঃপর। ভেঙে দিচ্ছে বাঁধ, ধ্বসিয়ে দিচ্ছে পায়ের তলার মাটি, তবুও চলো সময়, শুধুই তোমায় সঙ্গী করে হাঁটি। সময় জানে, মিটিয়ে দিতে দেনা। আয়না মেলে চোখের সামনে কে কতটুক চেনা! কে কতটুক সত্যি ছিল, কার কতটুক ভান- এই হিসেবের সব মিটিয়ে সময় লিখবে তোমার নতুন দিনের গান, লিখবে তোমার জীবন পাঠের নতুন অভিধান। 
মেঘের মতো ভার হয়ে রয় বুক, মেঘের মতো থমথমে কী ব্যথা! মেঘ তো তবু বৃষ্টি হয়ে ঝরে, আমার কেবল জমছে আকুলতা।
মানুষ জন্মায় সবচেয়ে সহজ সম্পর্ক নিয়ে। যেখানে ভান নেই, কপটতা নেই, জটিল সব হিসেব নিকেশ, সমীকরণ নেই। কিন্তু বাকিটা জীবন সে জটিল থেকে জটিলতর সম্পর্কের গলিঘুঁজিতে ঘুরে বেড়ায়। এই সময়ে সে সবচেয়ে বেশি বিভ্রান্ত হতে থাকে। তার কেবলই মনে হতে থাকে, সে তার চারপাশের জগতটাকে চিনতে পারছেনা। কিংবা চিনতে পারছেনা নিজেকেই। সম্পর্কের সংযোগ থেকেই শুরু হয় নানাবিধ সংকট। যে চার দেয়ালের ঘর বন্ধন তৈরি করে, সেই দেয়ালই আবার হয়ে ওঠে বিভেদের বেড়াজাল। তাহলে 'অর্ধবৃত্ত' আসলে কী? অর্ধবৃত্ত মূলত সেইসব সম্পর্কের সংযোগ, সংকট ও সমীকরণের গল্প। দেয়াল ও দ্বিধার গল্প। বিভেদ ও বন্ধনের গল্প। যার আদ্যোপান্ত জুড়ে রয়েছে জীবন। সম্পর্ক যদি জীবনের কেন্দ্র হয়, জীবন তবে বৃত্ত। প্রশ্ন হচ্ছে, সেই জীবন কি, পূর্ণ না অর্ধবৃত্ত?
🍀সবাই ভাবে সম্পর্কে সবক্ষেত্রেই দুজন মানুষের সমান কন্ট্রিবিউশন থাকতে হবে। আমি যেমন তার জন্য এটা করেছি , ওটা করেছি, সে কেন করবে না? সবকিছু সমান সমান হতে হবে। সবাই মনে করে এতেই বুঝি সম্পর্ক ভাল থাকে। কিন্তু বিষয়টা তা নয়। দুজনের পক্ষে কখনোই সবকিছুতে সমান কন্ট্রিবিউশন সম্ভব নয়। হয়তো কোথাও একজন ষাট ভাগ করলো, অন্যজন চল্লিশ। আবার কোথাও হয়তো একজন দশ, অন্যজন নব্বই। এই দুজনের টা মিলেই শতভাগ সম্পর্ক। এখানে ফিফটি ফিফটি কোনকিছুই হয়না। মানুষ, প্রোগ্রামড কোন সফটওয়্যার বা যন্ত্র নয়। ফলে একদম একই জায়গায় দুজনের সমান সক্ষমতা বা সহনশীলতাও হবেনা। আর এটাই স্বভাবিক! 🍀-আচ্ছা, ভালবাসা কি যুক্তিহীন? -কোন কিছুই যুক্তিহীন না! -কোনকিছুই না? -না। এমনিকি মা যে তার সন্তানকে ভালবাসেন, তা ও না। সেখানে ও কোথাও না কোথাও যুক্তি বা প্রাপ্তির ব্যাপার থাকে। একজন মা কেন পৃথিবীর সব সন্তানের মা হয়ে উঠতে পারেন না? কেন তিনি কেবল তার নিজের সন্তানকেই ভালবাসেন? কারন তিনি নিজেকে ভালবাসেন। আর নিজেকে ভালবাসেন বলেই তিনি তার নিজের শরীর নিঃসৃত অস্তিত্বটাকে ভালবাসেন। অন্যের অস্তিত্বকে নয়।অর্থাৎ তিনি তার সন্তানকে সন্তানের জন্য নয়, নিজের জন্যই ভালবাসেন। সে তার নিজের বলে, তাকে ভালবাসতে ভাল লাগে বলে। মানুষ আসলে সবচেয়ে বেশি নিজেকেই ভালবাসে। সে তার নিজের ভাললাগার জন্য ই সব করে। আর এজন্যই সে ভালবাসার বিনিময়ে ভালবাসা চায়, যত্নের বিনিময়ে যত্ন চায়। অনুভবের বিনিময়ে অনুভব। নাহলে কোথায় যেন কিছু একটা ক্রমশই শিথিল হতে থাকে। 🍀পৃথিবীতে ভালবাসাই বোধহয় সবচেয়ে বেশি পারস্পরিক। এটি যত্নে বাড়ে। অবহেলায় ধূসর, ম্লান হয়ে যায়। 🍀জীবন কখনো না কখনো খানিক বিরাম চায়। একটু অবসর কিংবা বিশ্রাম! আর এই বিশ্রামটুকুর জন্য নির্ভার একটা আশ্রয় খুব দরকার তার। খরতাপ দহনের দীর্ঘ মরুপথ হেটে এসে টলমলে স্বচ্ছ জলের এক সরোববের পাশে বসে থাকতে ইচ্ছে হয়। 🍀কে কাকে কতটুকু ভালবাসে তার ওপর সম্পর্ক নির্ধারিত হয় না। সম্পর্ক নির্ধারিত হয় কে কাকে কতটুকু শ্রদ্ধা করে তার ওপর। ভালবাসাহীন শ্রদ্ধার সম্পর্কও টিকে যেতে পারে, কিন্তু শ্রদ্ধাহীন ভালবাসার সম্পর্ক কখনো টেকে না। 🍀মানুষকে পড়ে ফেললে, পুরোপুরি বুঝে ফেললে তার সম্পর্কে আগ্রহ যেমন কমে যায়, ভাল লাগাও! 🍀মানুষ তার শেকড় থেকে শিখরে যেতে যেতে ক্লান্ত হয়ে গিয়ে আবার শেকড়ে ফিরে আসে। 🍀ঘর মূলত ঘর হয়ে ওঠে নিজের একটা মানুষের জন্য । একটা বয়সের পর সেই নিজের মানুষের সংজ্ঞাগুলো হয়তো বদলে যেতে থাকে। কিংবা অনুভবে আন্দোলিত হওয়ার ধরন বদলাতে থাকে । 🍀কিছু অনুভূতি কেবল একার, তা সে আনন্দের হোক কিংবা যন্ত্রনার। এই অনুভূতি কাউকে বোঝানোর ক্ষমতা মানুষের থাকেনা। 🍀সঙ্গীর অনুভূতিকে নিজের মতো অনুবাদের চেয়ে অনুভব করাটা ঢের বেশি জরুরি। 🍀জগতে সবচেয়ে গভীর, সবচেয়ে তীব্র, সবচেয়ে প্রগাঢ় অনুভূতির কথাই হয়তো কোনদিন মুখ ফুটে বলা হয়না। ওটা অনুভব করে নিতে হয়। 🍀এ দেশে একজন ডিভোর্সি নারীর জীবনের চেয়ে দুঃসহ আর কিছু নেই। কোন এক অদ্ভুত কারনে তার চারপাশের পুরুষের কাছে যেন আপনা আপনিই এই বার্তা পৌছে যায় যে এই নারী সহজলভ্য। একে নিয়ে অশোভন মজা করা যায়। চোখের ইশারাতেই বিছানায় নিয়ে যাওয়া যায়। ইচ্ছেমতো রটনা রটানো যায়। একে রক্ষা করার কেউ নেই। তা সে যত ক্ষমতাবান নারীই হোন না কেন। 🍀যখন জীবন থমকে যায় ,সময় তখন দীর্ঘ মনে হয়। 🍀সম্পর্ক এমন এক ঘর, তার মাঝখানে একবার দেয়াল উঠে গেলে সেখানে দুটো ঘর আলাদা হয়ে যায়। সেই আলাদা ঘর থেকে পরস্পরের কান্নার শব্দ শোনা যায়, দীর্ঘশ্বাসের হাহাকার শোনা যায়। কিন্তু হাত বাড়িয়ে প্রবল মমতায় পরস্পরকে আর স্পর্শ করা যায় না। 🍀কিছু কিছু প্রস্থান খুব সহজ, স্বাভাবিক। তাতে কোন আড়ম্বর নেই, আনুষ্ঠানিকতা নেই। কিন্তু সেই আড়ম্বরহীন চলে যাওয়া জুড়েই খুব গোপনে লেখা থাকে চিরপ্রস্থানের গল্প। 🍀মানুষ কি কখনোই তার নিজের অনুভবটা পুরোপুরি বোঝে?কিংবা চেনে নিজেকে? নাকি সারাটা জীবন সে যে আয়নার সামনে দাঁড়িয়ে নিজেকে দেখে, ঝাপসা লাগলে কেবল সেই আয়নাকেই মুছতে চায়? অথচ সে কখনোই বুঝতে চায় না ওই আয়না নয়, সবার আগে নিজেকে ধুয়ে মুছে স্পষ্ট করতে হবে নিজেকে। আয়না যত ঝকঝকে পরিষ্কারই থাক না কেন, নিজেকে পরিষ্কার করতে না পারলে সেই আয়নায় সে কখনোই নিজের স্পষ্ট আবয়বটা দেখতে পারবে না। 🍀 আসলে জীবন মানুষকে দারুণ সব উপলব্ধি দেয় এটা যেমন সত্যি, তেমনি এটাও সত্যি যে সেই উপলব্ধি থেকে পেছনের ভুলগুলোকে শুধরে নেওয়ার সুযোগটা আর দেয়না!
মেয়েটাকে চিনি- দুঃখ পেলে ভাবে, নিজেতে লুকাবে নীরবতা দিয়ে সব অশ্রু শুকাবে। ঠোঁটে তার আঁকা, বেদনার পাখা যতখানি উড়ে যায়, থাকে তারও বেশি- তাকে দেখে দূর থেকে এখানে এসেছি। জানে শুধু জল, চোখ ছলছল দায় নেই কারো তাই লুকায় আঁচল। অভিমানী তুই, পাবি না কিছুই মিছেমিছি মুছে যাবে চোখের কাজল। মেয়েটাকে চিনি- দুঃখ পেলে ভাবে, লুকাবে স্ব-ভাবে যদি কেউ বুঝে নেয় না বলা জবাবে! মেয়েটাকে চিনি- কাছে এসে তবু তাকে কখনো দেখিনি।
‘আসলে মানুষ হারিয়ে যায় না। হারিয়ে যায় সময়।’ ‘আপনি আবার কঠিন করে কথা বলছেন।’ ফরিদ খানিক চুপ করে থেকে বলল, ‘হুম, বলছি।এই যে প্রতিদিন একটু একটু করে সময় চলে যাচ্ছে। এই সময়টা কি আর কখনো ফিরে আসবে?’ ‘উহু।’ ‘কিন্তু দেখবে আজ থেকে অনেক বছর পর এই সময়গুলোর জন্য কী কষ্ট হবে আমাদের। মন খারাপ হবে। মনে হবে, ইশ, আবার যদি এই সময়টা ফিরে পেতাম! কিন্তু জানো তো, সময় একবার চলে গেলে আর কখনো ফিরে আসে না।’ ‘হু।’ ‘তখন এই সময়গুলোই স্মৃতি হয়ে গন্ধ বিলাবে। সুবাস ছড়াতে থাকবে। স্মৃতিগন্ধা হয়ে উঠবে।’ রকমারি-অন্যধারা অনলাইন বইমেলা! ৬-১৩ জুন অন্যধারার সকল বইয়ে নিশ্চিত ২৫% ছাড়।
একটা দুঃসংবাদ আছে- যারা আমাকে ভেঙেচুরে টুকরো কাচের মতো ছড়িয়ে দিতে চেয়েছিলো, তাদের জন্য। দুঃসংবাদটি তাদের জন্যও, যারা ভেবেছিল আমি হোঁচট খেয়ে পড়ে গেলে আর কখনো উঠে দাঁড়াতে পারব না। মুখ থুবড়ে পড়ে থাকবো গা ঘিনঘিনে কাদায়। আমাকে ছিঁড়ে কাগজের মতো কুচিকুচি করে হাওয়ায় ভাসিয়ে দিলে আমি হারিয়ে যাবো দিকশূন্যপুর। যে আমাকে টেনেহিঁচড়ে নামিয়ে নিতে চেয়েছিলো অতলান্তিক বিষাদ সমুদ্রে, ডুবিয়ে দিতে চেয়েছিলো এক পৃথিবী বিবমিষায়। যে আমাকে অযুত রাতের কান্না লিখে দিয়ে বুকের ভেতর খুঁড়ে দিতে চেয়েছিলো শ্যাওলা জমা স্যাঁতসেঁতে এক মজা পুকুর। যে আমাকে দুঃখ দিয়ে, পুড়িয়ে শেষে উড়িয়ে দিতে চেয়েছিলে ছাইয়ের মতন। তাদের জন্য দুঃসংবাদ। আমি এখন পাখির মতন, আমায় ছিঁড়ে কুচিকুচি ভাসিয়ে দিলে, এখন আমি ডানা মেলে আকাশজুড়ে উড়তে জানি। কাটা যায়না, ভাঙা যায়না, আমি এখন জলের মতন। ভেসে যেতে যেতেও হঠাৎ জলোচ্ছ্বাসে ভাসিয়ে দিতে আমিও জানি। আমিও জানি ছড়িয়ে থাকা টুকরো কাচের শরীর থেকে, দু ফলা এক ছুরি হতে। এই যে মানুষ দুঃখ দিতে দক্ষ ভীষণ, সেও জানুক- আমি এখন হাসতে জানি, শ্যাওলা জমা পুকুর জুড়ে আমিও এখন রোদের মতো ভাসতে জানি, প্রস্থানের গল্প লিখেও ইচ্ছে হলেই আবার ফিরে আসতে জানি। আমি এখন পুড়ে যাওয়া ছাইয়ের ভেতর জেগে ওঠা ফিনিক্স পাখি। আমি এখন মৃত্যু মেরে বাঁচতে জানি।
'কোথাও একটা পোস্টবক্স নেই, অথচ বুকের ভেতর চিঠি জমে জমে মেঘের মিনার, কোথাও একটা ঠিকানা নেই, অথচ নীল খাম জমে জমে ভেসে যায় বুকের কিনার।' 'স্মৃতিগন্ধা' উপন্যাসের এই লাইনগুলো ছবিতে ফুটিয়ে তোলার চেষ্টা করেছেন পাঠক জাহান লিমু। তার জন্য ভালোবাসা... এই বইমেলায় আমার নতুন উপন্যাস 'স্মৃতিগন্ধা'।
মানুষ কতকিছু জমায়! পুরনো ডাকটিকেট, অচেনা আধুলি, স্মৃতির রুমাল, অথচ আমি জমাই উপেক্ষা। একজীবনে তোমার জন্য যতটা অপেক্ষা আমি বুকে পুষে রাখি, তার সব ফিরে আসে উপেক্ষা হয়ে। আমি সেই উপেক্ষা জমাতে জমাতে পরিপূর্ণ হয়ে উঠি।
- আমি বিয়ে করেছি, কিন্তু কাউকে জানাইনি। না জানানোর অনেক কারণ ছিল। কারণগুলোও বলার মত ছিল না। তাই এই লুকোছাপা। সমস্যা হচ্ছে এখন জানাতে হচ্ছে। তবে এখন বিয়ের খবরের সাথে আরও একটি খবর জানাতে হচ্ছে, সেটি হচ্ছে ডিভোর্সের খবর। আমরা ডিভোর্স নিচ্ছি। মিউচুয়াল ডিভোর্স। কিন্তু তারপরও কিছু জটিলতা তৈরি হচ্ছে। সেই জটিলতাগুলো পাশ কাটাতে পারছি না। পারলে হয়তো ডিভোর্সের খবরটাও জানাতাম না। - জটিলতাগুলো কী? - আই অ্যাম প্রেগন্যান্ট। - প্রেগন্যান্ট অবস্থায় কি ডিভোর্স হয়? মানে আমি জানি না, এই সংক্রান্ত কোন আইন আছে কি না? - আমিও জানি না। এইজন্যই আপনাকে নক করা। আপনার পরিচিত কোন আইনজীবী আছে? - ডিভোর্স কেন হচ্ছে? - আমার কারণেই হচ্ছে। ওকে আমি সহ্য করতে পারছি না। - বাহ! এই প্রথম শুনলাম, কেউ একজন তার নিজেকে কারণ হিসেবে দেখাচ্ছে। সবাই এই ধরণের ঘটনায় সবসময় অন্যজনকে দোষী হিসেবে দেখায়। - নাহ। সমস্যাটা আমার। আই কান্ট টলারেট হিম। একটা ভুল করে ফেলেছিলাম। ইউনিভার্সিটিতে ঢুকেই দুম করে প্রেম। মাথা কাজ করছিল না। একটা ঘোরের মধ্যে ছিলাম। ওকে ছাড়া কিছু ভাবতে পারছিলাম না। মনে হচ্ছিল ওকে বিয়ে না করলে আমি বাঁচব না। মরে যাব। ও আমাকে ছেড়ে চলে যাবে। খুব ভয় হত। এইজন্য দুম করে বিয়ে করে ফেলেছি। ও চায় নি, তারপরও। জোর করেই করেছি বলা যায়।' - এখন সে কী বলছে? - ভাবতে বলছে, সময় নিতে বলছে, কান্নাকাটি করছে। - তো আপনি ভাবতে চাইছেন না? সময় নিতে চাইছেন না? - অনেক ভেবেছি। কিন্তু ভাবনা আগাচ্ছে না। আসলে আমার মাথা কাজ করছে না। আমি ওকে সহ্য করতে পারছি না। তাছাড়া আমার স্কলারশিপ হয়ে গেছে। আমাকে দেশের বাইরে যেতে হবে। আমার ক্যারিয়ার আছে। - ওকে সহ্য করতে পারছেন না কত দিন? - উমমমম... এগজ্যাক্ট বলতে পারব না। তবে অনেক দিন থেকেই শুরু হয়েছিল। লাস্ট কিছুদিন থেকে বাড়ছে। প্রচণ্ডরকম বাড়ছে। - আপনার বাচ্চার কী হবে? - এবরশন করাবো। - সন্তানের জন্য মায়া হচ্ছে না? - আমিতো জানিই না সন্তান কী! আরেকটা কথা মা হবার জন্য কিন্তু আমি প্রস্তুত ছিলাম না। ইট ওয়াজ অ্যান এক্সিডেন্ট। অ্যান্ড আপনি জানেন রোজ অসংখ্য এবরশন হচ্ছে। - হু। তা ঠিক। বাট আপনি আরও খানিক সময় নিতে পারতেন। - নাহ। আমি অনেক ভেবেছি। এই বিষয়টা আমি কাউকে জানাতেই চাই না। আমার ভাবনা বদলেছে। তখন বাচ্চা ছিলাম, হুট করে মাথায় যা এসেছে তাই করে ফেলেছিলাম। বিয়েটা করে ফেলেছিলাম। এখন বুঝতে পারি কতবড় ভুল করেছিলাম। - তখন কী মনে হচ্ছিল, ঠিক করছেন? - হু। তখন মনে হচ্ছিল, এর চেয়ে সত্যি, সঠিক আর কিছু নেই জগতে! অস্থির হয়ে উঠেছিলাম। - এখন এসে মনে হচ্ছে ভুল করেছিলেন?' - হু । মহাভুল। ইশ, যদি সেই সময়টায় গিয়ে শোধরাতে পারতাম! - সময় এই সুযোগটা কাউকে দেয় না। তবে একবার করা ভুল থেকে শিক্ষা নেয়ার সুযোগ দেয়। সেই শিক্ষা আরেকবার ভুল না করতে শেখায়। - আমি আর ভুল করতে চাই না। - আপনার ধারনা, এখন যেটি করতে চলছেন, সেটি ঠিক করছেন? - একদম। এর চেয়ে সঠিক আর কিছু নেই। - কিন্তু আজ থেকে বছর পাঁচ পরে গিয়ে যদি আবার মনে হয় আজকের এই দিনটায় ভুল করেছিলেন? মহাভুল? তখন শোধরানোর উপায় কি? - মনে হবে না। - কী করে জানেন? - আমি জানি। - কী করে? - আমার মন বলছে। - মন কিন্তু বিয়ে করতেও বলেছিল! - তখন এখনকার চেয়ে ছোট ছিলাম। - আজ থেকে পাঁচ বছর পরের চেয়েও এখন আপনি ছোটই আছেন। - আপনি কথা প্যাচাচ্ছেন। আমি জাস্ট ল'য়ারের সাথে কথা বলতে চাইছিলাম। - আমিই ল'য়ার। - তাহলে আমাকে পরামর্শ দিন। - পরামর্শ হল, চুপচাপ ঘরে যান। গিয়ে আপনার মাকে জড়িয়ে ধরে অনেকক্ষণ কাঁদুন। কোন কারণ না বলেই কাঁদুন। দেখুন আপনার মা কি করেন। তারপর চোখ বন্ধ করে আপনি আপনার ভেতরের শিশুটির সাথেও তাই করুন। কারণ সেও একদিন এমন করে আপনাকে জড়িয়ে ধরে কাঁদবে। এবং আজ আপনার কান্না শুনে আপনার মা যা করছেন, আপনিও একদিন তাই করবেন। এবং আপনার মা আপনাকে জড়িয়ে ধরবার পর আপনার যেই অনুভূতি হচ্ছে, আপনার ভেতরের ওই ভ্রূণটি যখন এমন রক্তমাংসের আস্ত একটা মানুষ হবে, তখন তারও এমন লাগবে! - কিন্তু আমি আমার হাজবেন্ডকে সহ্য করতে পারছি না। - সে আপনাকে পারছে? - হু। কিন্তু ও যা করছে, সবই অসহ্য লাগছে। - তাহলে কিছুদিন ব্রেক নিন। সময় নিন। একদম চুপচাপ থাকুন। - কিন্তু আমার স্কলারশিপ? - স্কলারশিপ আছে থাকবে। কোথাও যাবে না। কিন্তু ধরুন এরপর আপনি যদি আর কখনো মা হতে না পারেন! - কিন্তু আমি সবাইকে কিভাবে জানাব? - বিয়ের খবর না জানিয়ে একসাথে একদম ডিভোর্সের খবর যেভাবে জানাতেন, সেভাবেই জানান। তবে আমার ধারনা, তারচেয়ে ভালভাবেই জানাতে পারবেন বলেই আমার বিশ্বাস। - আপনি ঠিক বলছেনতো? আমার কেমন কনফিউজড লাগছে এখন! - হুম আমি ঠিক বলছি। আরেকটা কথা, এতদ্রুত কনফিউজড হয়ে যাবেন না। এতে বিপদ। - কেন? বিপদ কেন? আপনার কথায়তো আমার এতদিনকার ভাবনা খানিকটা হলেও বদলাচ্ছে। - এতদ্রুত ভাবনা বদলালে বিপদ। দেখা যাবে কারো কথা শুনে, এইভাবনার উল্টো ভাবনাও আপনাকে দ্বিধাগ্রস্ত করে ফেলবে। তখন? হয়তো ওই দুম করে বিয়ে করার ভাবনা, আবার এই দুম করে ডিভোর্সের ভাবনা, এই সবই অমন দ্বিধাগ্রস্ত হয়ে হুটহাট, দুম করে সিদ্ধান্ত নেয়ার ফল। - আমি তাহলে এখন কী করব? আমার মাথা কাজ করছে না। - অপেক্ষা করুন। দিন দশেক। একদম চুপচাপ। মাথা কাজ করা অবধি। তারপর আপনার হাজবেন্ডকে ফোন দিয়ে বলুন বাসায় আসতে। যে যা ভাবে ভাবুক। সবাইকে জানান। তার হাতখানা শক্ত করে ধরুন। ভাবুন, এই জগতে সে-ই একমাত্র পুরুষ, যে আপনার সবটুকু গ্রহণ করে, জেনে, পেয়ে যাওয়ার পরও আপনিযখন তাকে ছেড়ে চলে যেতে চাইছেন, সে তখনও আপনার সাথে থাকতে চাইছে। আপনাকে ছেড়ে চলে যেতে চাইছে না। অথচ সবাই কেবল সবকিছু পেয়ে চলে যেতে চায়। - আমি পারব না। - আপনি পারবেন। - কেন পারব? - কারণ আপনাকে বুঝতে হবে, সবাই কেবল ছুঁয়ে দিয়ে চলে যেতে চায়, শক্ত করে ধরে নিজের কাছে রেখে দিতে চায় কেবল কেউ কেউ। এরা সংখ্যায় বিরল। এক জীবনে এদের দেখা পাওয়া যায় খুব কম। একবার হারালে এরা হয়তো আর কখনোই ফিরে আসে না। কখনোই না। - আমার ওকে চাই না। - চান। খুব ভালো করেই চান। এই মুহূর্তে সেটি বুঝতে পারছেন না। আমরা জগতে বেশিরভাগ সময়ই নিজেদের বুঝতে পারি না। আমরা চলি ঘোরে। হুটহাট যা মনে হয় করে ফেলি। তারপর কেঁদে কেটে বেড়াই জনমভর। - কিন্তু আপনি তো ল'য়ার না। - কে বলল? - আমি জানি। - কীভাবে জানেন? - আপনার এড্যুকেশন দেখে। - ল'য়ার হওয়ার জন্য সবসময় এড্যুকেশন দরকার হয় না। যেটা দরকার হয়, সেটা হচ্ছে কমন্সেন্স আর সেন্সিবিলিটি। আইন কমন্সেন্সের বাইরের কিছু না। - আমি তাহলে কী করব? - আপনি এখন আপনার মাকে জড়িয়ে ধরে অকারণে কাঁদবেন। তারপর ঘুমাবেন। ঘুম থেকে উঠে রোজ গল্প করবেন। - কার সাথে? - যে আপনার সাথে আছে! - তারপর? - তারপর দেখবেন একদিন ও ওর বাবার কথা জানতে চাইছে। আপনি তখন তাকে ফিসফিস করে বলবেন, ওর বাবা আপনাকে কত ভালোবাসেন! আপনিও তাকে কত ভালোবাসেন! - আমিতো তাকে ভালোবাসি না। - ওর সাথে কিছুদিন তাকে নিয়ে কথা বলুন। আমার ধারনা নিজেকে নিজে মিথ্যে বলতে পারলেও, ওর সাথে মিথ্যে বলতে পারবেন না। - আচ্ছা, আমি রাখি। - আমাকে জানিয়েন কিন্তু... . . . . - আছেন? - হু। - ওর একটা নাম রেখেছি আমরা। - কী? - সেতু। - সেতু কেন? - ও তো সেতুই। - এক কাজ করুন। - কী? - নামটা বরং পদ্মা বহুমুখী সেতু রেখে দিন। যা ঝামেলাটাই না গেল! আর স্কলারশিপটা একদম বিশ্বব্যাংকের মতন আচরণ করা শুরু করেছিল। হা হা হা! - ধুর! আপনি না... - কী আমি? - কেমন জানি! আচ্ছা, রাখি... - আচ্ছা। ◽️
আকাশের ওপার থেকে নেমে আসে রোদ কিছু মেঘে আমি তারে করি অবরোধ কিছু জলে আমি তারে নেভাতে যে চাই আসলেতো তারে আমি বন্দনা জানাই!
মুখ গুঁজে রাখা উট পাখিদের ভীড়ে, কে ওই তাকায় উঁচু করে তার গ্রীবা, এখানে প্রলয় আসন গেড়েছে ভীষণ, যায় যাক পুড়ে দেবালয়ও তাতে কী বা! চোখ মুদে থাকি, বেঁধে রাখি মুখ, বেঁচে থাকি একা একা, আমার কলমে মরিচা পড়ুক, নিষিদ্ধ হোক লেখা। 
'মরণোত্তম', সময়ের আলোচিত আখ্যান। সাদাত হোসাইন মরণোত্তম উপন্যাসের ভূমিকায় লিখেছেন, 'মরণোত্তম' আসলে প্রচন্ড এক চপেটাঘাত। ঠুলি পরে থাকা অসংখ্য অন্ধ চোখে আঙুল ঠেসে দেয়া। এই গল্প প্রবল আশা কিংবা হতাশারও। সাথে মৃত্যুঞ্জয়ী এক মানুষেরও...'। উপন্যাসে একজন পিতা, একজন শিক্ষক, একজন মৃত্যুঞ্জয়ী মানুষের নাম আজিজ মাস্টার। সম্প্রতি বঙ্গ ববের প্রজেক্ট হিসেবে নির্মাতা সঞ্জয় সমদ্দারের পরিচালনায় মরণোত্তম উঠে এসেছে টিভি পর্দায়ও। উপন্যাসের কেন্দ্রীয় চরিত্র মৃত্যুঞ্জয়ী সেই আজিজ মাস্টারের ভূমিকায় অভিনয় করেছেন খ্যাতিমান অভিনেতা ইলিয়াস কাঞ্চন। সাথে রয়েছেন শহীদুজ্জামান সেলিম, ইমতিয়াজ বর্ষণ সহ দারুণ সব অভিনয় শিল্পী। সময়ের প্রতিবিম্ব হয়ে ওঠা এই গল্প আলোড়ন তুলেছে দর্শক হৃদয়েও। উপন্যাস ও ভিজ্যুয়াল মাধ্যমের এই মেলবন্ধন কেমন হলো? এই প্রশ্ন অনেকেরই। সেই প্রশ্নের উত্তর জানতে পড়ে নিতে পারেন 'মরণোত্তম'। 
এমন কোনো এক বিষণ্ণ সন্ধ্যায় চলে যাবো। চলে যাবো গভীর রাতের মতন, গাঢ় অন্ধকারে। এমন ভেজা হাওয়ায় উড়ে যাবে শুকনো পাতার দল, উঠোনে শুকোতে দেয়া শাড়ির আঁচল। আর আমি চলে যাব এমন ঝড়, জল, কিংবা বাদলের রাতে। তখনও হলুদ আলোয় ভেসে যাবে মোড়ের দোকান। ভেসে যাবে টবের গোলাপ, জানালার কাচ। ভেসে যাবে রিকশার হুড, নীল পলিথিন, জবুথবু কাক। এমন বিষাদ রাতে চলে যাবো, চলে যাবো অচিনপুরের মাঠ, অদ্ভুত ঠিকানাবিহীন, চলে যাবো অজানা বনের গহীন। তখনও এমন জলের রাতে, ভেসে যাবে কাশফুল, নদী। ভেসে যাবে একেলা শহর, আলগোছে দাঁড়ানো আঁধার, বারান্দার শূন্য চেয়ার, অচেনা হৃদয়। অথচ চলে যাবো আমি। আর সব ভেসে যাবে। ভেজা হাওয়া, ঝড় জলে ভেসে যাবে আর সব! এমন বিষণ্ণ এক সন্ধ্যায় আমি চলে যাবো, হয়তো চলে যাবো এমন জলের রাতে। হয়তো ভেসে যাবে শহর, দালান, ফসলের মাঠ, গাঁয়ের ঘাসের পথ, অচেনা হৃদয়। তবুও কোথাও কি রবে, চুপিসারে এতটুকু জমে থাকা শোক? একটু কি ভেসে যাবে জলে, তোমার অমন কাজল চোখ?
ছোট্ট নীরা বেণী দুলিয়ে বলে, 'আমি ছাদে যাব, মা'। মা কপট রাগে ঘাড় ঘুড়িয়ে বলেন, 'ছাদে কেন? এতো রাতে ছাদে?' নীরা চোখভর্তি কল্পনার সব রং এঁকে বলে, 'তুমি জানো না বুঝি? এখন আকাশ ভর্তি কত্ত তারা। কত্ত আলো। আতশবাজির মতন লক্ষ লক্ষ তারা। তারপর ওই যে চাঁদের বুড়ির একটা চাঁদও আছে। এত্তবড় চাঁদ'। মা তার পরী মেয়েটার দিকে তাকান, তারপর মমতার সবটুকু ঢেলে হাসেন, 'আচ্ছা, চল। তবে বেশিক্ষণ না কিন্তু, রাতের হাওয়ায় ঠাণ্ডা বসে যাবে বুকে। তোর যা কাশির ধাত'। পরী মেয়ে নীরা বেণী দুলিয়ে সায় দেয়, 'আচ্ছা, বেশিক্ষণ না'। আকাশভর্তি যেন আলোর মিছিল। তারার মেলা। ছোট্ট পরী আঙুল তুলে বলে, 'ওই যে ওটা, ওটা কি তারা মা?' মা বলেন, 'ওই তারাটার নাম চিত্রা'। - 'আর ওটা? ওটা কি তারা, মা?' - 'ওটার নাম বিষ্ণু তারা।' নীরা মুগ্ধ হয়ে তারার দিকে তাকিয়ে থাকে, অসংখ্য তারা। হুট করে প্রথমেই বোঝা যায় না। কিছুক্ষণ ওই নিঃসীম অন্ধকারে তাকিয়ে থাকতেই ধীরে ধীরে যেন খুলে যায় সীমাহীন ঐশ্বর্যয়ের দরোজা। কত কত তারা! কত কত আলো। সে মায়ের কোলে মাথা নাড়ে, 'ওই যে ওটা? ওটা কি তারা, মা?' মা হাসেন, 'ওটা ধ্রুব তারা?' নীরাও হাসে, 'এই তারাটার নাম আমি জানি, তাই না, মা? গানে শুনেছি। আচ্ছা মা, এর নাম ধ্রুব তারা কেন?' মা বলেন, 'ধ্রুবতারার কোন গতি নেই, স্থির ও অচঞ্চল। প্রতি রাতে আকাশের এক জায়গায় স্থির হয়ে থাকে বলে এর নাম ধ্রুব তারা'। নীরা অবাক হয়ে মায়ের দিকে তাকায়, 'আমিও একদিন তোমার মতন তারাদের নাম জানব। সব তারাদের নাম'। মা বললেন, 'আচ্ছা, জানিস, এখন চল, নিচে চল'। ২. অন্য একটি রাতের আকাশ, অন্য একজন মা, অন্য একজন নীরা। ঘুটঘুটে রাতের আকাশ জুড়ে আলোর ছড়াছড়ি। ঠিক নীরার মতই ছোট্ট এক মেয়ে মা'কে জড়িয়ে ধরে ফিসফিস করে বলছে, 'আচ্ছা মা, রাতের আকাশ জুড়ে তারা থাকে না?' মা অস্ফুট বলেন, 'থাকে'। - 'চাঁদ থাকে না?' - 'হু, থাকে?' - 'তাহলে আমাদের আকাশজুড়ে তারাগুলো এমন কেন মা? এই তারাদের নাম কি মা? ওই যে দলে দলে ছুটে আসছে, দলে... দলে... কি নাম এই তারাদের?' মা ঠোঁটের ভেতর ঠোঁট চেপে ধরেন। আটকে রাখেন কান্না। নীরা তারা রক্ত মাখা হাত বের করে, ক্ষতবিক্ষত পা। ঝলসে যাওয়া মুখ। তারপর ফিসফিস করে বলে, 'আমিতো রাতের আকাশ জুড়ে অত আলো দেখে তারা-ই ভেবেছিলাম মা, কিন্তু দেখো, ওরা আমায় কিভাবে পুড়িয়ে দিল। কিভাবে রক্তে ভিজিয়ে দিল। এই তারারা এমন কেন মা? আমাদের আকাশটা এতো খারাপ কেন?' মা কথা বলেন না। ভেজা আঁচলে ঢেকে দেন ছোট্ট মেয়েটার চোখ। আকাশভর্তি বোমারু বিমান, ঝাঁকে ঝাঁকে বুলেট আর তারাবাতির মতো ছুটে আসা ক্লাস্টার বোমাদের এই চোখ না দেখুক। এই শিশুটা না জানুক, পৃথিবীর সকল আকাশ এক নয়। কিছু কিছু আকাশ থাকে খারাপ আকাশ। পরাধীনতার আকাশ। সেই আকাশের নক্ষত্রেরা পুড়িয়ে মারে মানুষ, রক্তে ভেজায় শরীর। সেই শরীরে, সেই আকাশে কিংবা সেই রক্তে হয়তো লেখা থাকে 'দুঃখী ফিলিস্তিন'। 
কুড়ি টাকার ন্যাতানো নোট! সেই নোট হাতে নিলেই আমার নাকে পাট পচার গন্ধ আসে। গন্ধ আসার কারণ কুড়ি টাকার নোটজুড়ে জাঁক দেয়া পচা পাটের ছবি। আমি কুড়িটাকার সেই নোটের দিকে দীর্ঘক্ষণ তাকিয়ে রইলাম। আম্মা বললেন, 'কুড়িটাকা সবটাই খরচ কইরা আহিস না, টাকাপয়সা হাতে নিলেতো হুঁশ থাকেনা!'। আমি অবাক হয়ে আম্মার মুখের দিকে তাকিয়ে রইলাম, কুড়িটাকা! মাত্র কুড়িটাকা দিয়ে আম্মা কি বলছে এসব! একটা পিস্তলের দাম ৮টাকা, ১টাকা করে বারুদ। একটা বাঁশি দুইটাকা, একটা প্ল্যাস্টিকের চশমা ৫টাকা। তারপর? ট্রলারখান কেনা হবেনা! সে ভারী দাম, অতি দরাদরি করলেও ১৮টাকার নিচে কুলাবে না। কিন্তু বাদবাকী জিনিস কেনার পর আমার হাতে থাকবে সাকুল্যে ৪টাকা! তাহলে? তাহলে কি, সব বাদ দিয়ে শুধু ট্রলারখান কিনে ফেলব?' এই ভাবনায় ডুবতে ডুবতে ঈদের জামাত লোকারণ্য হয়। আমি আনমনে হাটি। কঠিন হিসেব। কি কিনব? শুধু ট্রলার? না কি বাকী সব! শুধু ট্রলার কিনলে আমার যে আর কোমড়ে পিস্তল গুঁজে, চশমা চোখে, বাঁশি ফুইয়ে গাঁয়ের আর সবার সাথে চোর-পুলিশ খেলা হবেনা! কিন্তু যদি এসব কিনি, তাহলে ট্রলার! ইশ, গতবার ঈদে পাশের বাড়ির ছালেক ট্রলার কিনেছিল। ওদের পুকুর নেই, আমাদের উঠোন পেড়িয়ে পুকুর। ও সেখানে ট্রলার ছেড়ে ছিল। টিনের ছোট্ট সেই ট্রলারের মাঝখানে কেরোসিনে ভেজানো সলতে, সেখানে আগুন জ্বালিয়ে দিলেই ভটভট শব্দে ট্রলারখানা পুকুরজুড়ে ঘুরে বেরাল, ইশ! কী যে সুন্দর! কী যে সুন্দর!! আমার বুকের ভেতর ছটফট করে, প্রবল তেষ্টায় বুক ফেটে যায়! দম বন্ধ হয়ে যায়, বন্ধ হয়ে যায়, আমি শ্বাস নিতে পারি না। শেষঅবধি পিস্তল, বাঁশি আর চশমা কিনেই বাড়ি ফিরছি, কিন্তু মাঠের পাশে হরিহরণ চক্কোত্তির খোলা খেলনার দোকানের সামনে থেকে আর পা নড়াতে পারলামনা। ঠায় দাঁড়িয়ে রইলাম। ট্রলারগুলো দুমদাম করে বিক্রি হয়ে যাচ্ছে! আমার বুকের ভেতর প্রবল আতংক, আর মাত্র ছটা! কমে যাচ্ছে, কমে যাচ্ছে, পাঁচ, চার, তিন, দুই... শেষ হয়ে যাচ্ছে, শেষ হয়ে যাচ্ছে. ওহ! শেষ হয়ে যাচ্ছে। এই জগতের অসহায়তম চোখজোড়া নিয়ে আমি তাকিয়ে আছি, তাকিয়েই আছি! সব শেষ! একখানা ট্রলার মোটে বাকী! শেষঅবধি সেখানাও বিক্রি হয়ে গেল! আমি ছলছল চখের সকল আকুতি নিয়ে, কান্না নিয়ে তাকিয়ে রইলাম। হরিহরন চক্কোত্তির ছেলে ট্রলারখানা কাগজে মুড়ে ক্রেতাকে দিল। টাকা নিল। হরিহরন চক্কোত্তি হঠাৎ বলল, 'ও শংকর, ওইখান বেচিস না'। শংকর বলল, 'কেন?' হরিহরন চক্কোত্তি বলল, 'ওইখান বেচা হইয়া গেছে'। শংকর বলল, 'কার কাছে বেচলা?' হরিহরন চক্কোত্তি আমাকে ডাকলেন, কাগজে মোড়ানো ট্রলারখানা আমার হাতে তুলে দিতে দিতে বললেন, 'এই যে, এর কাছে'। শংকর বলল, 'এর কাছে? কখন বেচলা? কই, টাকা কই?' হরিহরন চক্কোত্তি বলল, 'সব বেচায় টাকা লাগে না রে বাপ! সব যেমন টাকা দিয়া কেনন যায় না, তেমনে বেচনও যায় না...' শংকর তার বাবার কথার মাথামুণ্ডু কিছুই বুঝলনা, আমিও না। আমরা দুজনই অবাক চোখ মেলে তাকিয়ে রইলাম হরিহরন চক্কোত্তি নামের পৈতা গলায় চামড়া ভাঁজ হয়ে যাওয়া মানুষটার দিকে। সে আমাদের দিকে ফিরেও তাকাচ্ছে না, কাজ করছে। তার অনেক কাজ! আমরা কিছুই বুঝিনি, কিছুইনা। তবে এতটুকুন ছোট্ট এক বুকের সবটুকু শুন্যতা ভাসিয়ে দিয়ে এক মহাশুন্যের সবটা আকাশ নিয়ে সেই কিশোর ছেলেটা সেদিন বাড়ি ফিরেছিল, সবটা আকাশ নিয়ে, সেই আকাশভর্তি এই জগতের সকল আনন্দ, সকল উচ্ছ্বাস, সকল প্রাপ্তি! এর মূল্য নেই, এই জগতে আসলেই এর মূল্য নেই, এই জগত সকল কিছুর মূল্য জানেনা, জানেনা। এই জগত, জগতের মানুষেরা জানেনা, একটা গোটা আকাশ কেনা কত সহজ! কত সহজ!
বৃষ্টি লিখবো বলে, কাব্য-কৌতূহলে, শব্দ খুঁজি, অথচ দু চোখ জানে, কী ভীষণ অভিমানে, বৃষ্টি বলতে আমি তোমাকেই বুঝি!
তোমার একটা নাম থাকুক আমার দেয়া, মেঘের মেয়ে, নদী কিংবা জলজ খেয়া, আমার দেয়া একখানা নাম তোমার থাকুক। না হয় আমি হারিয়ে গেলেও- একলা একা সন্ধ্যা তারা, সেই নামেই তোমায় ডাকুক।
আমার বিশ্বাস আমার মায়ের কোন অলৌকিক ক্ষমতা আছে! ফুটবল খেলতে যাব। পায়ে পরার ছোট্ট এইটুক এক অ্যাংকলেট। সারাঘর খুঁজে তন্নতন্ন। নেই! আম্মা কাজে ব্যস্ত। আমার চিৎকার, আম্মা, ও আম্মা, অ্যাংকলেটটা কই? আম্মা- দ্যাখ, ওইহানেই আছে। - কোনখানে আছে? - ঘরেই আছে। আল্লায় চোউখ দিছে ক্যান? চোউখ দুইখান মেইল্যা দেখ। - সারা ঘর তন্নতন্ন কইর‍্যা খুঁজলাম, পাইনা। ও আম্মা, আম্মাআ! আম্মাআআআ! আম্মা ঘরে আসলেন। তারপর কী করলেন কে জানে, অ্যাংকলেটখানা ভোঁজবাজির মতন তার হাতে! তিনি সেটা আমার হাতে দিতে দিতে বললেন, 'নিজের জিনিস নিজেই জানসনা কই রাখস! আর কাজের সময় খালি আম্মা আম্মা...! আমি হতভম্ব চোখে তাকিয়ে থাকি, ' ইজ শী অ্যা ম্যাজিশিয়ান? ২ ভাত খেতে বসেছি। ডিম ভাজি আর ডাল। সমস্যা হচ্ছে ডিম একটা। কিন্তু আমরা দুইভাইই আস্ত একটা ডিম ছাড়া ভাত খাবোনা। এই নিয়ে তুমুল কুরুক্ষেত্র! আম্মা নানান কিছু বোঝালেন, কিন্তু কাজ হলো না! যুদ্ধ বরং বাড়ল। আম্মা গজগজ করতে করতে ডিম নিয়ে বেরিয়ে গেলেন। কিন্তু ফিরলেন দুখানা আস্ত ভাজা ডিম নিয়ে! তারপর পাতে তুলে দিতে দিতে গর্জালেন, 'তোরা দুইডা, তোরা দুইডা আমার হাড় জ্বালাই খাবি। এই সংসার ছাইড়্যা আমি যাইমু গিয়া! আর পারিনা, আমি আর পারমুনা! দেখমু তোগো কোন মায় আইস্যা প্রত্যেকবেলায় কোর্মা পোলাউ রাইন্ধা খাওয়ায়...' আমরা হতভম্ব চোখে তাকিয়ে থাকি, ' ইজ শী অ্যা ম্যাজিশিয়ান? ৩ ঈদে আব্বা দুইভাইয়ের জন্য জামা এনেছেন। সেই জামা হয়েছে ছোট। দুইভাই তারস্বরে চিৎকার! খাওয়াদাওয়া বন্ধ। মাটিতে গড়াগড়ি। আম্মা বারকয়েক বোঝালেন, 'একটু ছোট হইলে কিছু হয়না'। কিন্তু আমাদের চিৎকার বাড়ে। আমরা কাঁদতে কাঁদতে ঘুমাই। ঘুম থেকে উঠে কাঁদি। কেঁদে ঘুমাই। আমাদের ভয়াবহ সংকটের সংসার। সেই সংসারে আর কোনো নতুন জামার সুযোগ নেই, সে আমরা জানি। জানি বলেই কষ্ট তীব্র হয়। আমরা জগতের ভয়াবহতম অসহায়ত্ব নিয়ে কষ্টে ডুবে থাকি। ঈদের আগের রাতে আম্মা হঠাৎ ঘুম থেকে টেনে তোলেন, তার হাতে জামা! নতুন জামা!! আমরা চোখ কচলে তাকাই। বাঁ হাতের উল্টো পিঠে চোখ ডলি, তারপর লাল গোলগোল চোখে হতভম্ব হয়ে তাকিয়ে থাকি, ' ইজ শী অ্যা ম্যাজিশিয়ান? ৪ কিন্তু বড় হয়ে জেনেছি জগতে ম্যাজিক বলতে কিছু নেই। যা আছে তার নাম কৌশল। তার নাম ট্রিকস! চোখে ধুলো দেয়া। তাহলে? তাহলে, আম্মা কি আমাদের চোখে ধুলো দিতেন? হ্যাঁ, দিতেন। একটা ডিমের ভেতর কুমড়ো ফুল বেঁটে দিলে কী করে দুটো ডিম বানানো যায়, সেই ট্রিকস তিনি জানতেন। সেই চোখে ধুলো দেয়াটা জানতেন। মায়েদের জানতে হয়। জানতে হয়ে চোখের পলকে কী করে সব খুঁজে পেতে হয়, জানতে হয় ঈদে পাওয়া নিজের একমাত্র শাড়ীখানা কেটে দুভাগ করে দুটো শার্ট কী করে বানাতে হয়! এমন অজস্র ট্রিকস মায়েদের জানতে হয়। কারণ দে আর দ্যা ম্যাজিশিয়ানস! দ্যা ওয়ান অ্যান্ড অনলি ম্যাজিশিয়ানস অন আর্থ! ৫. ঢাকার জীবন। প্রবল জ্বর। জগতসংসার বিস্বাদ। রাজ্যের ওষুধ, ডাক্তার, বন্ধু, প্রিয়জন, নানান ট্রিটমেন্ট। ঠিক সেই মুহূর্তে, মাঝরাতে হঠাৎ বুকের ভেতর তীব্র হাহাকার, ‘মা, মাগো, ও মা, মাগো...’ নাকের ভেতর হঠাৎ ঘ্রাণের তীব্র তেষ্টা, ‘ও মা, মাগো... মা, মা, মায়ের আঁচল। আঁচলের ঘ্রাণ’। কপালের ওপর তখন স্পর্শের তেষ্টা। তীব্র তেষ্টা, 'ও মা, মাগো, ও মা, মা, মাগো...' মায়েরা জাদু জানেন, একটু আঁচলের ঘ্রাণ, একটু কপালে স্পর্শ! সেই স্পর্শের ক্ষমতা দেখে হয়তো ওষুধ পথ্যরাও হতভম্ব হয়ে যায়। হয়তো তারাও ভাবে, ‘ইজ শী অ্যা ম্যাজিশিয়ান?’ ইয়েজ, শী ইজ। দ্যা ওয়ান অ্যান্ড অনলি ম্যাজিশিয়ান অন আর্থ, 'মা, ও মা, মাগো...'
অন্যদিনের এবারের ঈদ আয়োজনটি দারুণ লেগেছে। আমাদের দেশে ঈদ সংখ্যা প্রকাশের ক্ষেত্রে অন্যদিন সবসময়ই এগিয়ে থাকা এক নাম। এর অন্যতম প্রধান কারণ তাদের চিন্তার অভিনবত্ব ও আয়োজনের বৈচিত্র্য। একদম প্রথম থেকেই কিংবদন্তি সব লেখকের লেখা প্রকাশ করেছে অন্যদিন। প্রকাশ করেছে অসাধারণ সব উপন্যাস, প্রবন্ধ, গল্প, ভ্রমণ কাহিনী, কবিতা, অনুবাদ সাহিত্য, সাক্ষাৎকার, চলচ্চিত্র বিষয়ক লেখা থেকে শুরু করে শিল্প, সাহিত্য, ক্রীড়া, বিনোদনের নানান বিষয়। ফলে বছরের পর বছর অন্যদিন ঈদ সংখ্যা হয়ে উঠেছে পাঠকের প্রিয়তম পছন্দ। এবারের আয়োজনটি যেন সেই যাত্রায় যোগ করেছে নতুন মাত্রা। বিশেষ করে পাঁচ তরুণ লেখকের উপন্যাস প্রকাশ করে এবারের অন্যদিন ঈদসংখ্যা যেন দিল নতুন বার্তা-ই। এই বার্তা নিঃসন্দেহে নতুনের আগমনী গান। সাধারণত দেশের প্রধান ঈদ সংখ্যাগুলোতে বেশিরভাগ ক্ষেত্রেই কেবল প্রতিষ্ঠিত লেখকরাই লেখার সুযোগ পান। সেখানে নবীন লেখকরা একভাবে উপেক্ষিতই থাকেন। বছরের পর বছর তাদের অপেক্ষায় থাকতে হয় এমন একটি প্ল্যাটফর্মে, এমন বিশেষ একটি আয়োজনের অংশী হতে। হয়তো দেশ সেরা লেখকদের সাথে একই মলাটে সুযোগ পাওয়ার এই স্বপ্নটা অধরাই থেকে যায় অনেকের। অন্যদিন ঠিক সেই ভাবনা থেকেই দারুণ এই সুযোগটি করে দিয়েছে। যা সত্যিকার অর্থেই চমকে দেয়ার মতো। তাদের ভাবনা ও আয়োজনের এই অভিনবত্বে এবারের অন্যদিন ঈদসংখ্যা নিঃসন্দেহে পাঠকের কাছে হয়ে উঠবে বিশেষ কিছু। কিংবদন্তি লেখকদের পাশাপাশি এই নবীন, প্রতিশ্রুতিশীল লেখকদের লেখাও জয় করে নেবে অসংখ্য পাঠকের মন। শুভ কামনা অন্যদিন। শুভকামনা প্রতিশ্রুতিশীল নবীন এই লেখকদের জন্যও ❤️
শারীরিক অসুস্থতার কারণে এবারের ঈদ সংখ্যায় আর কোথাও লিখতে পারিনি। কথা রাখতে পারিনি অনেকের। এজন্য দুঃখ প্রকাশ করছি। তবে অন্যদিন অনলাইন ঈদ সংখ্যায় থাকছে আমার শৈশব স্মৃতি নিয়ে কিছু টুকরো লেখার সংকলন 'সেই যে আমার নানা রঙের দিনগুলি... ' এবার ঈদ সংখ্যায় আমার একমাত্র লেখা।
'বোধ' নামের এই স্বল্পদৈর্ঘ্য চলচ্চিত্রটি ছিল আমার নির্মিত প্রথম চলচ্চিত্র। আজ দেখলাম স্প্যানিশ ভাষার একটি ফেসবুক পেজ এ এটি পোস্ট করা হয়েছে। এবং বিশ্বব্যাপী এর অর্গানিক ভিউ ৫৯ মিলিয়ন!! অর্থাৎ চার কোটি নব্বই লক্ষ!! শেয়ার ৮ লক্ষ ৬৭ হাজার!!!
মরণোত্তম ❤️ সেই সে মিছিলে, তুমিও কি ছিলে? নাকি ছিল শুধু একা কেউ? জেনে রেখো আজ, একা এ আওয়াজ, হবে শত সহস্র ঢেউ!
মরণোত্তম' উপন্যাস এবার আসছে ভিজ্যুয়াল মাধ্যমে... সনজয় সোমদার এর পরিচালনায়... থাকছেন বরেণ্য অভিনেতা শহিদুজ্জামান সেলিম, ইমতিয়াজ বর্ষণ, মাহিমা সহ দারুণ সব অভিনয় শিল্পী... আজিজ মাস্টারের চরিত্রটিতে অভিনয় করার কথা কিংবদন্তী অভিনয়শিল্পী মামুনুর রশিদের। তবে করোনা পরিস্থিতির কারণে বিষয়টি এখনো চূড়ান্ত নয়। বঙ্গবিডির বেজড অন বুক (BOB) উদ্যোগ। উপন্যাসটি প্রকাশ করেছে অন্যপ্রকাশ ।
সেহরির সময় বাড়িতে ফোন দিলাম। আম্মা ফোন ধরে বললেন, 'হ্যালো'। আমি বললাম, 'আব্বাকে দেন'। আম্মা খানিক অবাক হলেন। সাধারণত বাড়িতে ফোন দিলে আম্মার সাথেই বেশি কথা হয়। আব্বা ফোনে কথা বলতে তেমন স্বাচ্ছন্দ্য বোধ করেন না। আম্মা আব্বাকে ফোন দিলেন। আব্বা ফোন ধরতেই আমি বললাম, 'আব্বা, আব্বা, ও আব্বা, আব্বা, আব্বা...' আব্বা অবাক গলায় বললেন, 'কী হইছে আব্বা?' আমি বললাম, 'আব্বা, ও আব্বা, আব্বা, আব্বা, আব্বা, ও আব্বা... আব্বা'। আব্বা এবার রীতিমত চিন্তিত হয়ে পড়লেন। তিনি বিভ্রান্ত গলায় বললেন, 'কী হইছে আব্বা? কিছু হইছে?' আমি আবারও বললাম, 'ও আব্বা, আব্বা, আব্বা, আব্বা, আব্বা... ও আব্বা।' আব্বা বললেন, 'আব্বা, কী হইছে, কী হইছে?' আমি ফিক করে হেসে দিয়ে বললাম, 'কিছু হয় নাই। এমনিই। অনেকদিন ধরে আপনারে ফোন দেই না। কতদিন আব্বা আব্বা বলে ডাকি না। মনে হচ্ছিল আব্বা আব্বা ডাকার জন্য বুকের ভেতরটা শুকাই গেছে, পানি না খাইতে পারলে যেমন তৃষ্ণা লাগে, সেইরকম। গলা শুকাই গেছে, কেমন খা খা লাগতেছিল বুকের মধ্যে। এইজন্য তৃষ্ণা মিটাইলাম। আব্বা, আব্বা, ও আব্বা, আব্বা, আব্বা...। আমি ফোন রেখে দিলাম। খানিক বাদে আম্মা ফোন দিয়ে গম্ভীর গলায় বললেন, 'তুই তোর আব্বারে কি বলছস?' আমি বললাম, 'কেন? কী হইছে?' আম্মা বললেন, 'কী হইছে মানে? সেইটা তুইই জানস। সে ফোন রাখনের পর থেইকা কানতেছে আর কানতেছে। নামাজে দাঁড়াইয়া মোনাজাত ধইরাও হাউমাউ কইরা কানতেছে। কি কইছস তোর আব্বারে...; কী বলেছি আমি? আমি হঠাৎ চুপ করে যাই। একদম চুপ। আম্মার প্রশ্নের কোন জবাব দেই না। চুপ করে বসে থাকি। নিঃশব্দ। আম্মা আমাকে জিজ্ঞেস করতেই থাকেন। আমি জবাব দেই না। আমার চোখ ক্রমশই ঝাপসা হতে থাকে, গাল ভিজে যেতে থাকে। বাইরে সুবহে সাদিকের আলো ফুটছে। সেই আবছা আলোর দিকে তাকিয়ে আমার হঠাৎ মনে হতে থাকল, আব্বা কাঁদুক, কাঁদুক। কাঁদুক তার পুত্রও। জগতে এই কান্নার খুব দরকার, খুব, খুব। এই অস্থির সময়ে অজস্র কষ্ট, বেদনা, শংকা, হাহাকার, ঘৃণা, মৃত্যু, জিঘাংসার কান্নায় ক্রমশই ডুবে যেতে থাকা জগতে এমন গভীর অনুভূতির তীব্র কান্না, এমন অপার ভালোবাসায় ডুবে থাকা বিশুদ্ধ কান্না খুব দরকার। খুব দরকার।
বাবা হবার অনুভূতিটা টুপ করে বোঝা যায় না। অন্তত আমি বুঝিনি। আমার কাছে এ যেন নিজের ভেতর সঙ্গোপনে লুকিয়ে থাকা এক অবিশ্বাস্য, অনাবিষ্কৃত অনুভবের পৃথিবী। যাকে আমি রোজ একটু একটু করে আবিষ্কার করেছি। আর প্রতিমুহূর্তে বিস্মিত হয়েছি! এই আশ্চর্য অনুভূতির সমুদ্র এতোটা বছর আমার ভেতরই লুকিয়ে ছিল? অথচ আমি ঘুণাক্ষরেও টের পাইনি! এ কী করে সম্ভব! এ এক অদ্ভুত রহস্যময় জীবন, জগতও! নোরা, আমাকে রোজ একটু একটু করে সেই জীবন ও জগতকে স্পর্শ করতে শেখায়, অনুভব করতে শেখায়। আর শেখায় নিজেকে নতুন করে আবিষ্কার করতে। এই আবিষ্কারের নেশা সম্মোহনের মতো। প্র‍তি মুহূর্তে মনে হয়, আমি ডুবে যাচ্ছি অতলান্তিক এক ভালোবাসার গভীর সমুদ্রে। আজকাল হঠাৎ হঠাৎ চোখ জ্বালা করে ওঠে, ঝাপসা হয়ে ওঠে দৃষ্টি। কেন হয় কে জানে! নিশ্চয়ই পৃথিবীর সব বাবারই হয়। তারা কি জানেন, এই আশ্চর্য অনুভূতির রহস্য! শুভ জন্মদিন, মা। পরম করুণাময়ের কাছে প্রার্থনা, একজন সত্যিকারের মানুষ হও। সুস্থ ও নিরাপদ থাকো। দীর্ঘজীবী হও ❤️
পাঠপ্রতিক্রিয়া... উপন্যাসের মূল চরিত্রে রয়েছে আলতামাশ। 'আলতামাশ' একটি তুর্কি নাম। নায়কের অগোছালো জীবনে 'আলতামাশ' নামখানা যেনো আরও বিচিত্র বয়ে আনে। তার জীবনসংগ্রামে রয়েছে এক বিষণ্ণ অধ্যায়। যদি একবাক্যে বলি-নৌকা আছে, নেই পাটাতন। আমার উপলব্ধিতে আলতামাশের জীবনীকে নৌকা মনে হয়েছে। যে নৌকার গলুই আছে, ছই আছে এমনকি বৈঠা আছে কিন্তু পাটাতন নেই। মানে জীবনটি যেনো অকেজো নৌকা। আলতামাশের জীবনসংগ্রামে তার এক সহযোদ্ধা ছিলো। তার নাম ফারিয়া। সে আলতামাশের স্ত্রী ছিলো। ফারিয়া আপ্রাণ চেষ্টা করেছে তার সঙ্গ দিতে। কিন্তু আলতামাশের অদ্ভুত আচরণে সে একসময় হাঁপিয়ে উঠেছিলো। ....... বি: দ্র: সাদাত হোসাইনের এ উপন্যাসটি আমার পঠিত প্রথম ছিলো। প্রচুর সমালোচনা আলোচনা শুনেছি লোকটার। বড্ড পড়তে ইচ্ছে করছিলো তার লেখা দু একটি উপন্যাস বা গল্প। সে ইচ্ছে থেকেই পড়া হয়েছিলো- বিভা ও বিভ্রম। জানিনা কার কি উপলব্ধি তবে আমার বেশ লেগেছে। তারপর আরেকটি উপন্যাস পড়া হয়েছে তার- মেঘেদের দিন। সেটির উপলব্ধি পরে ব্যক্ত করবো।
রিংকু বলল, ‘পারুদি এই চিঠিটা দিয়েছে।’ ফরিদের বুকটা ধক করে উঠল। পারু তাকে চিঠি লিখেছে! সে হন্তদন্ত হয়ে চিঠিটা হাতে নিল। সেখানে একটা মাত্র লাইন লেখা - ‘যে অভিমান বোঝে না, সে আবার কীসের প্রেমিক? প্রেমিক হতে হলে অভিমান বুঝতে হয়...।’ ফরিদ জানে না পারু তার ওপর কেন অভিমান করেছে! কোনো কারণই সে খুঁজে পেল না। কিন্তু তারপরও তার মনে হলো, পৃথিবীর সবচেয়ে যুক্তিহীন কারণেও যদি পারু তার ওপর অভিমান করে থাকে, তাতেও তার আপত্তি নেই। সে চায়, পারু বাকিটা জীবন এমন করেই তার ওপর অভিমান করুক। জগতের সবচেয়ে খামখেয়ালি, স্বেচ্ছাচারী, যুক্তিহীন অভিমান। ওই অভিমানটুকু সে ভাঙাতেই চায়। বুঝতেই চায়। সে আসলে সত্যিকারের প্রেমিক হতে চায়। এক সত্যিকারের আদ্যোপান্ত প্রেমিক।
নীতু ধীরে ঘুরে দাঁড়াল। তারপর হেঁটে যেতে থাকল দূরে। আরও দূরে। যেন ক্রমশই মেঘ আর কুয়াশার ভেতর মিলিয়ে যেতে থাকল সে। অন্তু তাকিয়ে আছে। তার খুব ইচ্ছে হচ্ছিল ছুটে গিয়ে নীতুকে জড়িয়ে ধরতে। কিন্তু অন্তুর কেন যেন মনে হলো, এই জীবনে নীতুকে আর কখনোই স্পর্শ করতে পারবে না সে। দূরে তখন ডুবে যাচ্ছে সূর্য। নেমে আসছে সন্ধ্যা। সন্ধ্যার সেই অন্ধকারে ডুবে যাচ্ছে নীতুও। একটুকরো মেঘ,খানিক কুয়াশা,খানিক নরম হাওয়া কোথা থেকে উড়ে এসে জড়িয়ে ধরল নীতুকে। নীতুর হঠাৎ মনে হলো, তার বুকের ভেতর থেকে কেউ ফিসফিস করে বলছে, তোমার এতো দুঃখ কেন? এই যে আমি তোমায় জড়িয়ে রাখছি। এই যে মেঘের মতো,কুয়াশার মতো। আকাশ আর অনুভবের মতো। তুমি আমায় জড়িয়ে রাখবে না মা? সন্ধ্যা নেমে এসেছে। অন্ধকারে ডুবে যাচ্ছে সব। সেই অন্ধকারে ডুবে যাচ্ছে নীতুও।ক্রমশই লীন হয়ে যাচ্ছে গাঢ় অন্ধকারে। সেই অন্ধকার থেকে অন্তু আর তাকে আলাদা করতে পারলো না।তবুও ছুটল সে।জীবনের যতটুকু আলো তার,যতটুকু অন্ধকার,তার সব নীতুর ওই অন্ধকারেই না-হয় সমর্পিত হোক। নীতু অন্তত জানুক,ওই অন্তহীন অন্ধকারেও সে একা নয়... #তোমার_নামে_সন্ধ্যা_নামে
'স্মৃতিগন্ধা', পাঠপ্রতিক্রিয়া। ❤️ "আচ্ছা মানুষ যদি সীমানা পেরোয়, তাহলে কি তার দুঃখগুলোও সীমানা পেরোয়? না-কি কাঁটাতারে আটকে থাকে? না-কি দুঃখগুলো পাখির মতো, সে দেশ সীমানা, কাঁটাতারের কিছুই বোঝে না! সে কেবল মানুষ বোঝে, মানুষ!" '.... কেউ বই শেষ না করে উঠতে পারবে না। আর প্রতিক্ষণ মনে হতে থাকবে এরপর কি হবে? তারপর বা তারপর আবার কি কাহিনি? এটাই তাঁর বড় গুন পাঠক ধরে রাখার ক্ষমতা৷ বইয়ে এতো বেশি থ্রিল ছিল যে মাঝে মাঝে পরের পৃষ্ঠা আগে ভাগে উল্টে দেখেছি আসলে কাহিনি কি ঘটে তা দেখার জন্য। যা করতে আপনিও হয়তো বাধ্য। '
'তোমার নামে সন্ধ্যা নামে', পাঠ প্রতিক্রিয়া, কলকাতা থেকে ❤️ '- এ এমনি এক লেখা।নজর সরানো যায় না। ..... জল, হাওয়া,মেঘ, কুয়াশা,পাতা ইত্যাদি প্রাণহীন বিষয় গুলো সজীবতায় ধরা দেয় , যেনো শারীরিক অবয়বে ধরে চোখের সামনে দাঁড়ায় । পড়তে পড়তে এতো সব অনুভূতি আসে যে আনমনে কথকের সাথে আলাপ জমে যায়।'
আচ্ছা, ফুল পাখিরও কি ঘর থাকে? বাড়ি কিংবা গৃহস্থালি? কে জানে, ফিরে আসতে আসতে তারাও হয়তো ভাবছে, এসব থাকে নাকি মানুষের ও..!!
'তোমার নামে সন্ধ্যা নামা শহর জানে, রোজ কতটা আঁধার জমাই অভিমানে! রোজ কতটা কান্না জমাই বুকের কোণে, তোমার নামে রাত্রি গভীর শহর জানে...'
খুলনা বিশ্ববিদ্যালয়ের এক শিক্ষকের পাঠপ্রতিক্রিয়া ❤️ সাদাত হোসাইনের লেখা এর আগে পড়া হয়নি। ফেইসবুকে তার লেখা পড়ে এক ধরনের ভালোলাগা কাজ করছিল। বিশেষত স্মৃতিগন্ধা নিয়ে বিভিন্ন লেখা শেয়ার দেওয়ায় আমি রকমারিতে প্রি-অর্ডার দিয়েছিলাম। সুযোগের অভাবে পড়া হয়ে উঠেনি কয়েক দিনে। আজ সকালে পড়া শুরু করেছিলাম। সারাদিন একটানা উপন্যাসটা পড়লাম। সাদাত হোসেন আমাকে সারাটা দিন শেষে মধ্যরাত অবধি বেধে রাখলেন মহিতোষ মাস্টার, পারু, পারুর মা অঞ্জলি, ফরিদ, পারুর বোন চারু আর ভুবনডাঙ্গার ঘটনাবলী। এদেশ ছেড়ে যাওয়া ওপারে পাড়ি জমানো মানুষের গল্পটা এত সুন্দরভাবে লেখক তুলে আনলেন। অপেক্ষায় আছি পারুর কি হয়েছে সেটি জানার অধির অপেক্ষায়........ বহুতদিন পর মনে হয় আমি আমার হারানো সেই দিন ফিরে পেয়েছি
এই যে আমার হঠাৎ মন খারাপ,এই যে আকাশ মেঘলা হয়ে এলো, এই যে দুপুর বুকের গহীন থেকে, সন্ধ্যা এনে হঠাৎ এলোমেলো। এই যে আমার ভাল্লাগে না কিছু, এই যে ভীষণ বিষণ্ণ এক দিন, একটা তুমুল কোলাহলের শহর, হঠাৎ হল নির্জনতায় লীন। এই যে বুকে জমছে ভেজা পালক, পাখির মতো ছটফটানি মন, এই শহরের কোন মানুষটা জানে, তুমিবিহীন আমার নির্বাসন।
‘আসলে মানুষ হারিয়ে যায় না। হারিয়ে যায় সময়।’ ‘আপনি আবার কঠিন করে কথা বলছেন।’ ফরিদ খানিক চুপ করে থেকে বলল, ‘হুম, বলছি। এই যে প্রতিদিন একটু একটু করে সময় চলে যাচ্ছে। এই সময়টা কি আর কখনো ফিরে আসবে?’ ‘উহু।’ ‘কিন্তু দেখবে আজ থেকে অনেক বছর পর এই সময়গুলোর জন্য কী কষ্ট হবে আমাদের। মন খারাপ হবে। মনে হবে, ইশ, আবার যদি এই সময়টা ফিরে পেতাম! কিন্তু জানো তো, সময় একবার চলে গেলে আর কখনো ফিরে আসে না।’ ‘হু।’ ‘তখন এই সময়গুলোই স্মৃতি হয়ে গন্ধ বিলাবে। সুবাস ছড়াতে থাকবে। স্মৃতিগন্ধা হয়ে উঠবে।’
এডমিন পোস্ট- বইমেলা শেষ হয়ে যাচ্ছে। সাদাত হোসাইনের নতুন বইগুলো যারা এখনো সংগ্রহ করেন নি তারা আজই অর্ডার করে ফেলুন। লকডাউন ও কোভিডের এই অসহ্য দিনগুলতে সঙ্গী হোক বই।
- আপডেট আমি এখনো হাসপাতালে ভর্তি। ভর্তির প্রায় দু সপ্তাহ হতে চললো, এখনো রিলিজ ডেট নিশ্চিত নয়। এই পুরোটা সময় নানাবিধ শারীরিক - মানসিক চড়াই-উতড়াইয়ের ভেতর দিয়ে যেতে হয়েছে। সময়টা নি:সন্দেহে কঠিন। জীবনের বিরল ও ভয়াবহ এক অভিজ্ঞতাও। তবে আল্লাহর কাছে অশেষ কৃতজ্ঞতা যে তিনি এই কঠিন দু:সময়েও সর্বাত্মক সহযোগীতা করেছেন। প্রিয় পরিবার, কাছের মানুষ , বন্ধু, শুভাকাঙ্ক্ষী , ডাক্তার, নার্স থেকে শুরু করে অসংখ্য মানুষ সীমাহীন ভালোবাসায় আগলে রেখেছিলেন। তাদের সকলের কাছে কৃতজ্ঞতা । এই মুহূর্তে আমার শরীরের অবস্থা অনেকটাই স্টেবল। অক্সিজেন লেভেল, ফুসফুস সংক্রমণ ও জ্বর অবশেষে প্রায় নিয়ন্ত্রণে চলে এসেছে। তবে এই প্রক্রিয়া বেশ কঠিন ছিল। কিছু শারীরিক জটিলতার কারণে প্রথম থেকেই পর্যাপ্ত এন্টিবায়োটিক/ট্রিটমেন্ট ব্যবহার করা যাচ্ছিল না। প্রাথমিকভাবে কয়েকদিনের চেষ্টায় প্রায় চারগুন বেশি থাকা লিভার এনজাইম কমিয়ে এনে প্রোপার ট্রিটমেন্টে যেতে হয়েছে। তবে আল্লাহর রহমতে এখন তা অনেকটাই নিয়ন্ত্রিত। যদিও এই মুহূর্তে প্রচন্ড কাশির কারণে এখনো কন্টিনিউয়াসলি নেবুলাইজেশন সহ নানা প্রক্রিয়ার ভেতর দিয়ে যেতে হচ্ছে। ফলে কথা বলার মতো পরিস্থিতি নেই। দেশ-বিদেশ থেকে অসংখ্য মানুষ খোঁজ নিয়েছেন, তাদের প্রতি কৃতজ্ঞতা । আমার এটেন্ডেন্স চেষ্টা করেছেন অনেকের সঙ্গেই যতটা সম্ভব কথা বলার, আপডেট জানানোর। তবে সঙ্গতকারণেই আমার পক্ষে সরাসরি সম্ভব হয়নি। এখনো শরীর প্রচন্ড দুর্বল। দোয়া প্রার্থনা করছি। আশা করছি, দ্রুত সবকিছু ঠিক হয়ে যাবে। সবাই সাবধানে, নিরাপদে থাকবেন। ফী আমানিল্লাহ!
বইমেলায় সাদাত হোসাইন এর নতুন বইগুলো পাওয়া যাচ্ছে নিম্নোক্ত স্টলে। অন্যধারার ১৪৪-৪৭ নম্বর স্টলে পাবেন- - স্মৃতিগন্ধা (উপন্যাস), - প্রণয়ে তুমি প্রার্থনা হও (কবিতা) অন্যপ্রকাশের ৮ নম্বর প্যাভিলিয়নে পাবেন- - তোমার নামে সন্ধ্যা নামে (উপন্যাস) প্রথমার ২৯ নম্বর প্যাভিলিয়নে পাবেন- - বিভা ও বিভ্রম (উপন্যাস)
আল্লাহ আমাদের সবাইকে সুস্থ ও নিরাপদ রাখুন। আরোগ্য দান করুন। একটি সুস্থ, সুন্দর পৃথিবীতে বসবাসের সুযোগ দিন। আমীন... 
বইমেলায় পাওয়া যাচ্ছে... আমি থাকতে না পারলেও আমার লেখা গল্প, শব্দ, অনুভবের এই আখ্যানগুলো কিন্তু থাকছেই। পাওয়া যাচ্ছে রকমারিতেও...
আজ ৩.৩০ থেকে বইমেলায় থাকবো অন্যধারা'র ১৪৪-১৪৭ নম্বর স্টলে। এখানে আছে 'স্মৃতিগন্ধা', শেষ অধ্যায় নেই, নির্বাসন, আরশিনগর, অন্দরমহল, অর্ধবৃত্ত' সহ আমার অন্যান্য বই। আর অন্যপ্রকাশ প্যাভিলিয়ন ৮ এ পাবেন 'তোমার নামে সন্ধ্যা নামে' সহ 'মেঘেদের দিন' ও 'মরণোত্তম'। প্রথমা'র ১৯ নম্বর প্যাভিলিয়নে পাবেন 'বিভা ও বিভ্রম' বি.দ্র. অন্যপ্রকাশ (৮) ও প্রথমা (১৯) থেকে বই নিয়ে এসে অন্যধারা (১৪৪-১৪৭) থেকে আমার অটোগ্রাফ নিয়ে যেতে পারবেন।
তোমাতেই বাঁচি, জলে ভাসি, হাসি, তোমাতেই ভালোবাসি। তোমাতেই দিন, জনমের ঋণ, তোমাতেই ফিরে আসি। তোমাতেই ভাবি, তোমাতেই কাঁপি, তোমাতেই শুরু শেষ, এ হৃদয় জানে, প্রার্থনা মানে, আমার বাংলাদেশ!
'বিভা ও বিভ্রম' পাওয়া যাচ্ছে প্রথমা'র ১৯ নম্বর প্যাভিলিয়নে। মূল্য ১৫০/- আগামীকাল শুক্রবার , ২৬ মার্চ আমি থাকব অন্যধারার ১৪৪-১৪৭ নম্বর স্টলে। এখানে এসে অটোগ্রাফ নেয়া যাবে। দেখা হবে প্রিয় পাঠক।
আজ বিকেল বা সন্ধ্যায়ই শুরু হবে আমার নতুন কবিতার বই 'প্রণয়ে তুমি প্রার্থনা হও'র রকমারি প্রি অর্ডার। তার আগে বইয়ের ভূমিকা পড়ে নিতে পারেন- ভূমিকা- 'কবিতার প্রতি আমার বিশেষ পক্ষপাত কিংবা দুর্বলতা নেই, যতটা আছে গল্প বা উপন্যাসের প্রতি। এ কথা শুনে আমার পাঠকরা খানিক রুষ্ট হতে পারেন। কারণ তারা অতি আগ্রহ নিয়ে আমার এইসব ছাইপাঁশ 'কবিতা' পড়েন। তাদের নোটবুক, ডায়েরিতে টুকে রাখেন। প্রিয়তম মানুষকে আবৃত্তি করে শোনান। তাদের খাতায়, ফেসবুকে, ছবিতে , রাস্তার পাশের দেয়ালে, খেয়ালে লিখে রাখেন। এসব দেখে আমি বিস্মিত হই। যা এমন অবহেলায়, উপেক্ষায় ফেসবুকের পোস্ট থেকে বই হয় কেবল নথিবদ্ধ করে রাখার উদ্দেশ্যে, তা কী করে এমন অসংখ্য মানুষের হাসি-কান্না, আনন্দ-বেদনার কাব্য হয়ে ওঠে! বিষয়টা আমাকে বিস্মিত করে। মন খারাপের কোনো বিষণ্ণ সন্ধ্যায় কিংবা অলস দুপুর কিংবা নির্ঘুম রাত্রিতে চট করে বুকের ভেতর থেকে যে হাহাকারের দীর্ঘশ্বাস, আনন্দের তুমুল উদযাপন শব্দে-বাক্যে প্রকাশিত হয় তা কী করে এভাবে অজস্র মানুষের অনুভূতির স্পন্দন হয়ে ওঠে! সেবার এক মেডিকেল কলেজে গিয়ে দেখি দেয়ালজুড়ে লেখা- 'আমাকে হারাতে দিলে নিখোঁজ বিজ্ঞপ্তিতে ছেয়ে যাবে তোমার শহর...'। কলকাতার এক তরুণীকে দেখেছিলাম তার শাড়ি জুড়ে লিখে আনতে, 'শোনো কাজল চোখের মেয়ে, আমার দিবস কাটে বিবশ হয়ে তোমার চোখে চেয়ে...' এমন অসংখ্য ঘটনা রয়েছে। যা দেখে চমকে গেছি। বুঝতে পেরেছি, এই লেখাগুলো আমার অনাদর পেয়েই যেন কোন এক অগোচরে অভিমানে পৌঁছে গেছে অসংখ্য মানুষের আদুরে হৃদয়ের অন্দরমহলে। এ এক অদ্ভুত ব্যাপারই বটে! আনন্দময়ও। সম্ভবত এই আনন্দটুকুর জন্যই এই লেখা, এই বই। এর বেশি কিছু চাওয়া নেই আমার। লেখার এই আনন্দটুকুই না হয় প্রাপ্তি হয়ে থাক। বি.দ্র. ভূমিকার 'ছাইপাঁশ' শব্দ নিয়ে আমার এক শুভাকাঙ্ক্ষী আপত্তি জানিয়েছেন। তিনি বলেছেন, নিজের লেখা নিয়ে নাকি এমন তুচ্ছ-তাচ্ছিল্য করা ঠিক নয়। তুচ্ছ-তাচ্ছিল্য করা উচিৎ অন্যের লেখা নিয়ে। এটাই নাকি এই সময়ের ট্রেন্ড! অনেক ভেবে দেখলাম, তার কথা সত্য। আজকাল প্রায় সকলেই নিজের লেখা কিংবা নিজেকে ভাবেন কালজয়ী। আর অন্যকে তুচ্ছাতিতুচ্ছ । আমারও তাই করা উচিৎ ।কিন্তু করতে গিয়ে দেখলাম, 'আমার এই ভুল পথ চলাতেই আনন্দ..." আর কে না জানে, আনন্দই আসল! আর সেই আসল আনন্দের উৎস পাঠক। প্রিয় পাঠক, 'প্রণয়ে তুমি প্রার্থনা হও' হয়ে উঠুক আপনাদের প্রভূত আনন্দের উৎস।
আজ বইমেলায় যাবো না। তবে বৃহস্পতি, শুক্র (থাকব অন্যধারার ১৪৪-১৪৭ নম্বর স্টলে), শনি, রবি (থাকব অন্যপ্রকাশের ৮ নম্বর প্যাভিলিয়নে) টানা এই চারদিন দুপুর ৩.৩০ থেকে রাত ৯ টা অবধি বইমেলায় থাকব। 
একদিন বিরতির পর আবার আগামীকাল মঙ্গলবার বইমেলায় থাকব দুপুর ৩.৩০ থেকে অন্যপ্রকাশের প্যাভিলিয়ন ৮ এ। এখানে আছে 'তোমার নামে সন্ধ্যা নামে'সহ 'মেঘেদের দিন' ও 'মরণোত্তম'। আর ১৪৪-১৪৭ নম্বর স্টল অন্যধারায় পাবেন 'স্মৃতিগন্ধা', শেষ অধ্যায় নেই, নির্বাসন, আরশিনগর, অন্দরমহল ,অর্ধবৃত্ত' সহ আমার অন্যান্য বই। প্রিয় পাঠক, দেখা হবে। বি.দ্র. অন্যধারা (১৪৪-১৪৭ )থেকে বই নিয়ে এসে অন্যপ্রকাশ প্যাভিলিয়ন ৮ থেকে আমার অটোগ্রাফ নিয়ে যেতে পারবেন।
আগামীকাল সোমবার অনিবার্য কারণে বইমেলায় যেতে পারছি না। তবে মঙ্গলবার দুপুর থেকে থাকব অন্যপ্রকাশের ৮ নম্বর প্যাভিলিয়নে... 
বইমেলার নতুন উপন্যাস 'স্মৃতিগন্ধা'সহ আমার ৯ টা বই পাওয়া যাচ্ছে অন্যধারার ১৪৪-১৪৭ নম্বর স্টলে। আজ ও আগামীকাল আমি থাকছি 'অন্যপ্রকাশের ৮ নম্বর প্যাভিলিয়নে 'তোমার নামে সন্ধ্যা নামে' উপন্যাসের সাথে। রয়েছে 'মেঘেদের দিন' ও 'মরণোত্তম'ও। প্রিয় পাঠক, আপনারা অন্যধারা থেকে বই কিনে অন্যপ্রকাশের প্যাভিলয়নে এসে অটোগ্রাফ নিতে পারবেন।
মেলায় থাকছি আজ রবি ও সোমবারও। এ দুই দিন থাকবো অন্যপ্রকাশ এর ৮ নম্বর প্যাভিলিয়নে... দুপুর সাড়ে ৩ টা থেকে রাত ৯ টা অবধি। এখানে রয়েছে আমার নতুন উপন্যাস 'তোমার নামে সন্ধ্যা নামে'সহ 'মেঘেদের দিন' ও 'মরণোত্তম'। আর অন্যধারায় রয়েছে 'স্মৃতিগন্ধা'সহ অন্যধারা প্রকাশিত অন্যান্য বই। স্টল ১৪৪-১৪৭। 
আগামীকাল শনিবার ৩.৩০ থেকে বইমেলায় থাকব, অন্যধারার ১৪৪-১৪৭ নম্বর স্টলে। 'স্মৃতিগন্ধা'সহ অন্যধারা প্রকাশিত অন্যান্য বই থাকছে এখানে। এছাড়া অন্যপ্রকাশের প্যাভিলিয়ন ৮ এ পাওয়া যাচ্ছে 'তোমার নামে সন্ধ্যা নামে' সহ 'মেঘেদের দিন', 'মরণোত্তম'...
গতরাত থেকেই নানা কারণে মন মেজাজ খারাপ। সারাদিন কেটেছে তুমুল অস্থিরতায়। এর মধ্যেই শুরু হয়ে গেলো বইমেলা । অথচ 'স্মৃতিগন্ধা'এখনো প্রেসে। অল্প কিছু বই ছাপা হয়েছে, কিছু বইয়ের মলাট, বাঁধাই এখনো শেষ হয়নি ,কিছু বইয়ের আঠা শুকায়নি। এরমধ্যেই মেলায় বই পাঠাতে হবে। তার আগে রকমারির দাবী তাদের বই দিতে হবে। প্রি অর্ডার করা পাঠকরা অপেক্ষায়। কিন্তু কীভাবে কী সম্ভব ? প্রকাশকের অবস্থা পাগলপ্রায়। তিনি কী করে কী করে যেন এই মাঝরাতে রকমারির জন্যও কিছু বইয়ের ব্যবস্থা করলেন। কিন্তু অটোগ্রাফ? অটোগ্রাফ ছাড়াতো দেশের বিভিন্ন প্রান্তে অপেক্ষায় থাকা পাঠকের কাছে বই পাঠানো যাবে না। তাহলে উপায়? উপায় এই মাঝরাতে কার্টন ভরে রকমারির রাসেল আর রুবেল বই নিয়ে এসেছে আমার বাসায়। আমি গত কদিনের টানা নির্ঘুম রাত শেষে এখন আবার এই ভয়ানক মানসিক অস্থিরতা নিয়েই বসেছি অটোগ্রাফ দিতে। হয়তো রাতভর অটোগ্রাফ দিতে হবে। অটোগ্রাফ দেয়া শেষ হলে এই ছেলেগুলো এই বই নিয়ে যাবে মতিঝিলে রকমারি অফিসে। তারপর শুরু হবে সেগুলো প্যাকিং। তারপর পাঠানো হবে পাঠকের ঠিকানায়। প্রিয় পাঠক, রকমারির প্রতি ভালোবাসা, শ্রদ্ধা। এ সবই আপনাদের জন্য। ভালোবাসার বিনিময়ে ভালোবাসা। আমরা আসলে এভাবেই নিরন্তর চেষ্টা করে যাই আপনাদের প্রত্যাশা পূরণে... আজ দুপুর থেকে বইমেলায় থাকব। অন্যধারার ১৪৪ - ১৪৭ নম্বর স্টলে। সাথে থাকবে স্মৃতিগন্ধা। আর অন্যপ্রকাশ এর ৮ নম্বর প্যাভিলিয়নে থাকছে 'তোমার নামে সন্ধ্যা নামে'।
অন্যপ্রকাশ এর ৮ নম্বর প্যাভিলিয়নে আজ থেকেই পাওয়া যাচ্ছে আমার বইমেলার নতুন উপন্যাস 'তোমার নামে সন্ধ্যা নামে'সহ 'মেঘেদের দিন' এবং 'মরণোত্তম'ও। রবি ও সোমবার দুপুর ৩ টা থেকে আমি থাকব অন্যপ্রকাশে।
আজ থেকে শুরু হচ্ছে বইমেলা । মেলায় অন্যধারার ১৪৪-১৪৭ নম্বর স্টল (শিশু পার্কের পরে ইঞ্জিনিয়ারিং ইন্সটিটিউট সংলগ্ন গেট দিয়ে ঢুকতে হবে। এবারে মেলার বিন্যাসে পরিবর্তন আনা হয়েছে বলে সম্প্রসারিত হয়েছে ও এই নতুন গেট) - এ পাওয়া যাচ্ছে আমার নতুন উপন্যাস 'স্মৃতিগন্ধা'সহ আরশিনগর, অন্দরমহল, শেষ অধ্যায় নেই, ছদ্মবেশ ,নির্বাসন, অর্ধবৃত্ত ,তোমাকে দেখার অসুখ ও কাজল চোখের মেয়ে'। আগামীকাল শুক্র ও পরশু শনিবার আমি থাকব অন্যধারার স্টলে দুপুর ৩ টা থেকে রাত ৯ টা অবধি।
বইমেলায় আমি মূলত থাকব দুটি প্রকাশনীতে। অন্যপ্রকাশের ৮ নম্বর প্যাভিলিয়ন এবং অন্যধারার ১৪৪ থেকে ১৪৭ নম্বর স্টলে। কবে কোথায় থাকব তা নিয়মিত আপডেটের মাধ্যমে জানিয়ে দিব ফেসবুকে আমার ব্যক্তিগত প্রোফাইল ও পেজে। আপাতত জানিয়ে রাখি, আমার নতুন উপন্যাস 'স্মৃতিগন্ধা' বইমেলার প্রথম দিন থেকেই অন্যধারার ১৪৪-১৪৭ নম্বর স্টলে পাওয়া যাবে। আরেকটি উপন্যাস 'তোমার নামে সন্ধ্যা নামে' পাওয়া যাবে অন্যপ্রকাশ এর ৮ নম্বর প্যাভিলিয়নে। প্রথম শুক্র ও শনিবার দুপুর ৩ টা থেকে রাত ৯টা অবধি থাকব অন্যধারায়। রবিবার থাকব অন্যপ্রকাশে। বাকি সময় জানিয়ে দেয়া হবে ফেসবুকে। ধন্যবাদ প্রিয় পাঠক, দেখা হবে। বি.দ্র. শনিবার থেকে স্মৃতিগন্ধা'র প্রি অর্ডারকৃত বই সরবরাহ শুরু হবে। 
গত বছরের শুরুর দিকে 'প্রথম আলো' ঈদ সংখ্যার জন্য একটি ছোট্ট উপন্যাস লিখেছিলাম। নাম 'বিভা ও বিভ্রম'। করোনা পরিস্থিতির কারণে ঈদ সংখ্যায় প্রকাশিত হওয়া সেই উপন্যাস খুব বেশি পাঠক পড়েছেন বলে মনে হয় না। ছোট্ট এই উপন্যাসটি কি এবারের বইমেলায় বই আকারে আসতে পারে? একটু কনফিউজড। যদিও উদ্ভট কল্পনার জীবন কাটানো 'আলতামাশ' নামের এক যুবকের বিচিত্র অভিজ্ঞতার গল্প এই উপন্যাস। যে জীবনভরই 'উড়তে' এবং 'অদৃশ্য' হতে চেয়েছিল। এবং এই ক্ষমতার মাধ্যমেই সে তার জীবনের যাবতীয় দুর্দশা ও অপ্রাপ্তি ঘোচাতে চেয়েছিল। তারপর হঠাৎই এক বিস্ময়কর ঘটনা ঘটে তার জীবনে! সেই ঘটনাটি কী? গল্পটির প্রতি একধরনের তীব্র আকর্ষণ রয়েছে আমার নিজেরই... সেক্ষেত্রে 'প্রথমা' থেকে প্রথমবারের মতো আসতে পারে আমার কোনো বই..
মোমেন্ট টু রিকল ❤️ অন্যদিন রজতজয়ন্তীতে 'সম্ভাবনার বাংলাদেশ' (অভিনয়ে-সিয়াম আহমেদ, অনলাইন এডুকেশনে- আয়মান সাদিক এবং কথাসাহিত্যে- সাদাত হোসাইন) শিরোনামে সম্মাননা গ্রহণ অনুষ্ঠানের অসাধারণ এই মুহূর্তগুলো সত্যিকার অর্থেই বিশেষ হয়ে উঠেছিল আমাদের গল্প, আড্ডা, কথকতায়। হয়ে উঠুক স্বপ্নময় আগামীর প্রতিচ্ছবিও...
'পাক্ষিক অন্যদিন', এর পঁচিশ বছর পূর্তির রজতজয়ন্তী অনুষ্ঠানে 'সম্ভাবনার বাংলাদেশ' শিরোনামে কথাসাহিত্যের জন্য এই সম্মাননা ছিল এক অসাধারণ প্রাপ্তি। আমাদের শৈশব রাঙানো ঝলমলে রঙ ছড়ানো এক পরিপূর্ণ লাইফ স্টাইল ম্যাগাজিন। অন্যদিনের রজতজয়ন্তী হয়ে গেলো গতকাল ঢাকা ক্লাবে। সেখানে দেশের বিভিন্ন ক্ষেত্রের গুণী মানুষদের সম্মাননা প্রদান করা হয়েছে। সমৃদ্ধির বাংলাদেশ ক্যাটাগরিতে কিংবদন্তী অভিনেতা আসাদুজ্জামান নূর, অভিনয়ে, সঙ্গীতে সৈয়দ আব্দুল হাদী, সাংবাদিকতায় শাইখ সিরাজ, চিত্রকলায় শাহাবুদ্দিন আহমেদ, সাহিত্যে আহমেদ রফিক, চলচ্চিত্র অভিনয়ে মৌসুমী ও ক্রিকেটে রকিবুল হাসান। সম্ভাবনার বাংলাদেশ ক্যাটাগরিতে, ক্রিকেটে মুশফিকুর রহিম, অভিনয়ে সিয়াম আহমেদ, অনলাইন এডুকেশনে আয়মান সাদিক, সঙ্গীতে কোনাল, চলচ্চিত্রে নবাগত হিসেবে দীঘি। এবং সাহিত্যে আমি। প্রিয় কথাসাহিত্যিক আনিসুল হক এর কাছ থেকে নেয়া এই সম্মাননা সত্যিকারের অর্থেই অসাধারণ এক অভিজ্ঞতা। অন্যদিন পরিবারের প্রতি ভালোবাসা।
‘পারু, এমন বিষণ্ণ দিন শেষে যদি খানিক আঁধার এসে, ভীষণ আপন হয়ে বসে তোমার আঙুলগুলোর ফাঁকে? তখন আমার আঙুল ছাড়া তুমি খুঁজবে কোথায় কাকে?’ পারু কথাগুলো পড়ল। একবার, দুবার, তিনবার। তারপর বারবার। এতো সুন্দর কেন কথাগুলো? এই যে সারাটা দিন সে মন খারাপ করে বসেছিল। এই যে সন্ধ্যার বিষণ্ণ অন্ধকার। ওই যে দূরে কোথাও সূর্য ডুবছে। এসবই মুহূর্তেই তার কাছে কেমন অন্যরকম মনে হতে লাগল। মনে হলো এই একটা মানুষতো তার আছে। যে তার জন্য জীবনের আর সব ফেলে রেখে পথে নেমেছে। এই মানুষটা এমন অন্ধকারে, এমন মন খারাপের সন্ধ্যায়, এমন অজস্র অব্যক্ত যন্ত্রণার দংশনে নীল হয়ে থাকা তার পাশে এসে আলগোছে বসতে জানে। তারপর তার ওই আঙুলগুলোর ফাঁকে যে নিঃশব্দ নিঃসঙ্গতা আছে, সেই নিঃসঙ্গতাটুকু তাড়িয়ে দিতে পারে। ছুঁয়ে দিতে পারে পৃথিবীর সবচেয়ে গভীর, সবচেয়ে নির্ভেজাল অনুভবে। এ-ই বা কম কীসে? সেই সন্ধ্যায় পারু হঠাৎ আয়নার সামনে দাঁড়ালো। তারপর যত্ন করে কাজল পরলো চোখে। যদিও খুব লজ্জা লাগছিল তার। কী ভাববে ফরিদ? ফরিদ এলো রাত নটার দিকে। কিন্তু দরজায় শব্দ করতেই পারু যেন কেমন আড়ষ্ট হয়ে গেলো। ইশ, ফরিদ যদি তাকে এভাবে দেখে কিছু ভাবে! সে হঠাৎ ওড়নার খুটে চোখের কাজলটুকু মুছতে লাগলো। কিন্তু ফরিদ ক্রমাগত ডেকে যাচ্ছিল। পারু তাড়াহুড়ো করে যতটুকু সম্ভব কাজল তুলে ফেলল। তারপর দরজা খুলে দিলো। ফরিদ তাকাতেই কেমন অচেনা এক লজ্জায় গুটিয়ে গেলো সে। বিষয়টা চোখে এড়ালো না ফরিদের। পারুর চোখের কোণে তখনও খানিক কাজল লেপ্টে আছে। সেই রাতে তাদের আর খুব একটা কথা হলো না। তবে পরদিন ভোরে ঘুম ভেঙে আবারও একটা চিরকুট পেলো পারু। সেখানে লেখা- ‘শোনো কাজল চোখের মেয়ে, আমি তোমার হবো ঠিক, তুমি ভীষণ অকূল পাথার, আমি একরোখা নাবিক।’ ~ 'স্মৃতিগন্ধা', - সাদাত হোসাইনের নতুন উপন্যাস। অটোগ্রাফসহ প্রি অর্ডার করতে ক্লিক করুন - ‘পারু, এমন বিষণ্ণ দিন শেষে যদি খানিক আঁধার এসে, ভীষণ আপন হয়ে বসে তোমার আঙুলগুলোর ফাঁকে? তখন আমার আঙুল ছাড়া তুমি খুঁজবে কোথায় কাকে?’ পারু কথাগুলো পড়ল। একবার, দুবার, তিনবার। তারপর বারবার। এতো সুন্দর কেন কথাগুলো? এই যে সারাটা দিন সে মন খারাপ করে বসেছিল। এই যে সন্ধ্যার বিষণ্ণ অন্ধকার। ওই যে দূরে কোথাও সূর্য ডুবছে। এসবই মুহূর্তেই তার কাছে কেমন অন্যরকম মনে হতে লাগল। মনে হলো এই একটা মানুষতো তার আছে। যে তার জন্য জীবনের আর সব ফেলে রেখে পথে নেমেছে। এই মানুষটা এমন অন্ধকারে, এমন মন খারাপের সন্ধ্যায়, এমন অজস্র অব্যক্ত যন্ত্রণার দংশনে নীল হয়ে থাকা তার পাশে এসে আলগোছে বসতে জানে। তারপর তার ওই আঙুলগুলোর ফাঁকে যে নিঃশব্দ নিঃসঙ্গতা আছে, সেই নিঃসঙ্গতাটুকু তাড়িয়ে দিতে পারে। ছুঁয়ে দিতে পারে পৃথিবীর সবচেয়ে গভীর, সবচেয়ে নির্ভেজাল অনুভবে। এ-ই বা কম কীসে? সেই সন্ধ্যায় পারু হঠাৎ আয়নার সামনে দাঁড়ালো। তারপর যত্ন করে কাজল পরলো চোখে। যদিও খুব লজ্জা লাগছিল তার। কী ভাববে ফরিদ? ফরিদ এলো রাত নটার দিকে। কিন্তু দরজায় শব্দ করতেই পারু যেন কেমন আড়ষ্ট হয়ে গেলো। ইশ, ফরিদ যদি তাকে এভাবে দেখে কিছু ভাবে! সে হঠাৎ ওড়নার খুটে চোখের কাজলটুকু মুছতে লাগলো। কিন্তু ফরিদ ক্রমাগত ডেকে যাচ্ছিল। পারু তাড়াহুড়ো করে যতটুকু সম্ভব কাজল তুলে ফেলল। তারপর দরজা খুলে দিলো। ফরিদ তাকাতেই কেমন অচেনা এক লজ্জায় গুটিয়ে গেলো সে। বিষয়টা চোখে এড়ালো না ফরিদের। পারুর চোখের কোণে তখনও খানিক কাজল লেপ্টে আছে। সেই রাতে তাদের আর খুব একটা কথা হলো না। তবে পরদিন ভোরে ঘুম ভেঙে আবারও একটা চিরকুট পেলো পারু। সেখানে লেখা- ‘শোনো কাজল চোখের মেয়ে, আমি তোমার হবো ঠিক, তুমি ভীষণ অকূল পাথার, আমি একরোখা নাবিক।’
ফরিদ বলল, ‘পারু কই?’ ‘দিদির শরীর খারাপ।’ ‘কী হয়েছে?’ ‘তাতো জানি না, বলেছে শরীর খারাপ।’ ফরিদ অবশ্য আর কিছু জিজ্ঞেস করল না। তার হঠাৎ মনে হলো, মেয়েদের নানা অসুখ-বিসুখ থাকে, তার সবই চট করে জিজ্ঞেস করতে নেই। এটা অভব্যতা। সে চারুকে পড়িয়ে বাড়ি চলে এলো। কিন্তু কিছুতেই স্বস্তি পাচ্ছিল না। সারাক্ষণ কেমন এক অস্বস্তির কাঁটা খচখচ করতে লাগল বুকের ভেতর। সমস্যা হচ্ছে, পরদিনও একই ঘটনা ঘটল। তার পরদিনও। চতুর্থদিন বিকেলে পড়াতে গিয়ে দেখে পুকুর ধারে বসে আছে পারু। তার হাতভর্তি কদম ফুল। পরনে সবুজ কলাপাতা রঙের শাড়ি। কিন্তু যথারীতি পড়তে এলো না সে। ফরিদ চারুকে বলল, ‘পারুর কি আজও শরীর খারাপ?’ ‘তাতো জানি না।’ ‘তাহলে পড়তে আসছে না যে?’ ‘দিদি আর পড়বে না।’ ‘পড়বে না মানে?’ ‘পড়বে না মানে আপনার কাছে পড়তে আর ভালো লাগে না দিদির।’ ফরিদ খানিক থমকে গেলেও বলল, ‘এ কথা সে বলেছে?’ ‘হুম।’ ‘কেন ভালো লাগে না আমার কাছে পড়তে?’ ‘তাতো জানি না।’ ‘যা জিজ্ঞেস করে আয়।’ চারু গেল না। ফরিদ বলল, ‘কী হলো? যা, জিজ্ঞেস করে আয়।’ ‘পারুদি বলেছে, আপনি কিছু বললে আমি যেন সেটাও তার কাছে বলতে না যাই।’ ফরিদ কিছুই বুঝল না। তবে ফেরার সময় সে চারুর হাতে একটা চিরকুট ধরিয়ে দিয়ে বলল, ‘এটা দিদির কাছে দিস। আর বলিস, আমি আর আসব না।’ ফরিদ আর গেলও না। প্রায় সপ্তাহখানেক হয়ে গেল। যদিও ভেতরে ভেতরে খুব কষ্ট হচ্ছিল তার। তারপরও গেল না সে। তবে সাত দিনের দিন সন্ধ্যায় রিংকু এলো তার ফার্মেসিতে। রিংকু পারুদের পাশের বাড়ির নয়-দশ বছরের এক ছেলে। সে এসে বলল, ‘পারুদি এই চিঠিটা দিয়েছে।’ ফরিদের বুকটা ধক করে উঠল। পারু তাকে চিঠি লিখেছে! সে হন্তদন্ত হয়ে চিঠিটা হাতে নিল। তারপর যত্ন করে রেখে দিল পকেটে। এই সন্ধ্যাবেলা ভরা ফার্মেসিতে বসে সে এই চিঠি পড়তে পারবে না। পড়বে বাড়ি গিয়ে। রাতে খেয়ে-দেয়ে ঘুমাতে গিয়ে সে চিঠিখানা খুলল। মাত্র একটা লাইন সেখানে লেখা - ‘যে অভিমান বোঝে না, সে আবার কীসের প্রেমিক? প্রেমিক হতে হলে অভিমান বুঝতে হয়...।’ ফরিদ জানে না পারু তার ওপর কেন অভিমান করেছে! কোনো কারণই সে খুঁজে পেল না। কিন্তু তারপরও তার মনে হলো, পৃথিবীর সবচেয়ে যুক্তিহীন কারণেও যদি পারু তার ওপর অভিমান করে থাকে, তাতেও তার আপত্তি নেই। সে চায়, পারু বাকিটা জীবন এমন করেই তার ওপর অভিমান করুক। জগতের সবচেয়ে খামখেয়ালি, স্বেচ্ছাচারী, যুক্তিহীন অভিমান। ওই অভিমানটুকু সে ভাঙাতেই চায়। বুঝতেই চায়। সে আসলে সত্যিকারের প্রেমিক হতে চায়। এক সত্যিকারের আদ্যোপান্ত প্রেমিক। কিন্তু সেই পারু কেন এমন বদলে গেল? ফরিদ জানে, সমাধান অযোগ্য এক সমস্যা তাদের দুজনের মাঝখানে। এর থেকে পরিত্রাণের কোনো উপায় তাদের জানা নেই। কিন্তু তাই বলে এভাবে কথা বন্ধ করে দিতে হবে? একবারের জন্যও নিজের দুঃখগুলোকে বলা যাবে না, শোনা যাবে না? এমন করে রুদ্ধ করে দিতে হবে যে সময়টুকু আছে, তা-ও? 
অঞ্জলির এখনো মনে আছে, সেদিন ঝড় বৃষ্টির রাত। বড় আমগাছটার ডাল ভেঙে পড়লো তাদের টিনের ঘরের চালে। সেখান দিয়ে হুড়মুড় করে বর্ষার জল ঢুকতে লাগল। এদিকে তার প্রসব বেদনা উঠেছে। দাই আসার কথা উত্তরপাড়া থেকে। কিন্তু এই ঝড়বৃষ্টির মধ্যে সে আসবে কী করে? ঘরে মহিতোষ ছাড়া শক্ত-সামর্থ্য পুরুষ মানুষও আর নেই। তিনদিনের জ্বরে প্রায় বেহুঁশ হয়ে আছেন ছায়ারাণী। এর মধ্যে মহিতোষ একা কী করবেন? তিনি ব্যস্ত হয়ে পড়লেন টিনের চাল মেরামত করতে। না হলে ভোরের আলো ফুটতে ফুটতে ঘরের অবস্থা ভুবন ডাঙা নদীর মতো জল টইটম্বুর হয়ে যাবে। কিন্তু ওই অন্ধকারে একা একা কী করবেন তিনি? মহিতোষ উদ্ভ্রান্ত মানুষের মতো একবার অঞ্জলীর কাছে ফিরে আসছেন। আবার সঙ্গে সঙ্গেই ছুটে যাচ্ছেন ভাঙা চালার কাছে। বাইরে তুমুল বৃষ্টি। বানের জলের মতো জল ঢুকছে চালের ভাঙা অংশ দিয়ে। অনেক চেষ্টা করেও তা আটকাতে পারলেন না মহিতোষ। বরং পেছনের বারান্দা ভাসিয়ে জল ততক্ষণে মূল ঘরে ঢুকে পড়েছে। বৃষ্টিতে ভিজে টিনের চালের ওপর হেলে পড়া গাছের ওজন আরও বেড়ে যাচ্ছে। ফলে প্রতিমুহূর্তে একটু একটু করে চাপ বাড়ছে ঘরের ওপর। যে কোনো সময় পুরো চালটাই হয়তো ধ্বসে পড়বে। তাহলে দুর্ভোগের আর অন্ত থাকবে না। এই দুর্যোগের রাতে অঞ্জলীকে নিয়ে কোথায় যাবেন মহিতোষ? পারুর জন্ম হলো মাঝরাতের দিকে। ততক্ষণে ঘরের অর্ধেক চাল প্রায় ধ্বসে গেছে। অবিরাম বর্ষণে জল থইথই করছে ঘরের মেঝেতে। যে খাটের ওপর পারুর জন্ম হলো সেখানেও আশপাশ থেকে ছিটকে আসছে জল। অন্ধকারেই একটা তেরপল খুঁজে সেটি দিয়ে মা আর মেয়েকে ঢেকে দিলেন মহিতোষ। তবে তাতে লাভ বিশেষ হলো না। পুরোপুরি ঢেকে দিলে অঞ্জলীর শ্বাসকষ্ট হয়। ফলে তেরপলটা উঁচু করে ধরে দাঁড়িয়ে থাকতে হলো তাকে। অঞ্জলী অবশ্য এতোকিছু টের পেলেন না। একটা ঘোরের ভেতর চলে গেলেন। ভোরের আলো ফুটতে যখন চোখ মেলে তাকালেন, তখনও মহিতোষ ঠাঁয় দাঁড়িয়ে আছেন। তার সারা শরীর ভেজা। বাইরে থেকে উড়ে আসা লতাপাতা ছড়িয়ে ছিটিয়ে আছে তার মাথা, ঘাড়, গায়ে। চোখজোড়া টকটকে লাল। কিন্তু তিনি তাকিয়ে আছেন পারুর দিকে। পারুর তখন হাত-পা ছুঁড়ে চিৎকার করে কাঁদছে। আর তার সেই কান্না দেখে হাসছেন মহিতোষ। তার বিধ্বস্ত, ক্লান্ত চোখমুখ আনন্দে ঝলমল করছে।
‘কোথাও একটা পোস্টবক্স নেই, অথচ বুকের ভেতর চিঠি জমে জমে মেঘের মিনার, কোথাও একটা ঠিকানা নেই, অথচ নীল খাম জমে জমে ভেসে যায় বুকের কিনার’। ‘তোকে একটা চিঠি দিয়েছিলাম, পাসনি?’ ‘চিঠি?’ পারু যেন জানেই না এমন ভঙ্গিতে বললো। ‘হুম।’ ‘উহু।’ ‘সত্যি পাসনি?’ ভারি অবাক হলো ফরিদ। ‘নাহ।’ এবার খুব বিচলিত মনে হলো ফরিদকে। সে বললো, ‘দুই লাইনের একটা কবিতা লেখা ছিলো।’ ‘কবিতা?’ ‘হুম।’ ‘আপনি যে বললেন চিঠি? কবিতা কী করে চিঠি হয়?’ ‘হয় না?’ ‘না।’ ‘চিঠি হলে তবে কী কী থাকতে হয়?’ ‘চিঠিতে সম্বোধন থাকে, কুশল বিনিময়, পরসমাচার, মধ্যভাগ, শেষ ভাগ, ইতি, এসব থাকে। আমরা বাংলা ব্যকরণ বইতে পড়েছি। কিন্তু দুই লাইনের কবিতার চিঠির কথাতো কখনো শুনিনি!’ তার কথা শুনে হেসে ফেলেছিলো ফরিদ। বলেছিল, ‘তুই চিঠি লিখতে পারিস?’ ‘না।’ ‘কখনো লিখিসনি?’ ‘একবার মাত্র।’ ‘কাকে?’ ‘আমার বড় মামা থাকেন কলকাতায়। তাকে লিখেছিলাম। বাবা শিখিয়ে দিয়েছিলেন যে সম্বোধনে শ্রীচরণেষু লিখতে হয়। কিন্তু ওইটুকুতেই দুটো বানান ভুল করে ফেলেছিলাম আমি।’ ‘পুরো চিঠির অবস্থা তাহলে কী ছিলো?’ পারু ম্লান মুখে বললো, ‘সেটাই। এই নিয়ে খুব রেগে গিয়েছিলেন মামা। তিন পাতার ফিরতি চিঠি পাঠিয়ে আমাকে জানিয়েছিলেন যে আমার ভবিষ্যৎ অন্ধকার।’ ফরিদ ইচ্ছে করেই গুরুগম্ভীর ভঙ্গীতে বললো, ‘তো অন্ধকার থাকলেতো সেখানে আলো জ্বালাতে হয়, তাই না?’ ‘হ্যাঁ হয়।’ ‘তো আলো কীভাবে জ্বালাতে হয়, জানিস?’ ‘জানি।’ ‘কীভাবে?’ ‘বিয়ে করে ফেলতে হয়।’ বলেই মুখ টিপে হাসলো পারু। যেন আকাশ থেকে পড়েছে, এমন ভঙ্গিতে ফরিদ বললো, ‘বিয়ে করে ফেলতে হয়?’ ‘হুম।’ পারু হাসি থামাতে পারছে না। ‘ঠাকুমা বলেন মেয়েদের সত্যিকারের আলো হলো তাদের স্বামী। স্বামী যদি বিদ্যা, বুদ্ধিতে আলোকিত হয়, তাহলেই মেয়েরা আলোকিত হবে।’ ফরিদ পারুর চিন্তা ও কথায় যারপরনাই হতাশ হলো। কিন্তু এই মেয়েটা যেন কেমন। তার চোখ ভর্তি মায়া। সে তাকালেই বুকের ভেতর অদৃশ্য তীরের ফলা এসে অনবরত বিঁধতে থাকে। সেই ফলায় সম্ভবত বিশেষ কোনো বিষ মাখানো থাকে। ওই বিষের যন্ত্রণা থেকে আর উপশম মেলে না। 
............ ফরিদ বাসায় ফিরে দেখে পারু চুপচাপ বসে আছে। তার মুখ ভার। সে বলল, ‘খুব দেরী করে ফেললাম?’ পারু বলল, ‘না। এখনোতো ভোর অবধি রাত বাকী।’ ‘তাই?’ ‘হুম।’ ‘তাহলে আরও দেরী করে ফিরব?’ ‘আপনার ইচ্ছে।’ ‘তোমার কোনো ইচ্ছে নেই? ‘আমার ইচ্ছে থাকলেই কী আর না থাকলেই কী?’ ‘কিছুই না?’ ‘উহু।’ ‘আমি না থাকলে তোমার মন খারাপ হয়?’ ‘না।’ ‘সত্যি না?’ পারু এবার আর জবাব দিলো না। ফরিদ তার সামনে এসে বসল। তারপর বলল, ‘আমার কী ইচ্ছে হয় জানো?’ পারু কথা বলল না। তবে মুখ তুলে তাকাল। ফরিদ বলল, ‘আমার ইচ্ছে করে সারাক্ষণ এভাবে তোমার মুখোমুখি বসে থাকি। তারপর ফিসফিস করে জীবনানন্দের কবিতাটা একটু অন্যরকম করে বলি ‘থাকে শুধু অন্ধকার, মুখোমুখি বসিবার, আমি আর পারুলতা সেন।’ বলে হাসল ফরিদ। কিন্তু পারু হাসল না। সে গম্ভীর গলায় বলল, ‘পারুলতা সেন কে?’ ‘তুমি।’ ‘আমি সেন?’ ‘উহু।’ ‘তাহলে?’ ‘তাহলে...’। বলে কী ভাবল ফরিদ। তারপর বলল, ‘তুমি হচ্ছো স্মৃতি।’ ‘স্মৃতি?’ ‘হু।’ ‘আমি স্মৃতি হতে যাবো কেন? মানুষ হারিয়ে গেলে স্মৃতি হয়।’ ‘উহু, মানুষ আসলে স্মৃতি হয় না। স্মৃতি হয় সময়।’ ‘কীভাবে?’ ‘এই যে ধরো, আমাদের রোজ কত কত গল্প। কতো কতো স্মৃতি। এগুলো একটু একটু বুকে গেঁথে থাকে। এই যে প্রতিদিনের প্রতিমুহূর্তের তুমি বুকে জমা হতে থাকো, এটাই স্মৃতি। আজ থেকে অনেক বছর পর, যখন আমরা বুড়ো হয়ে যাবো, তখন এই প্রতিদিনের তুমি কল্পনায় একটু একটু করে জেগে উঠতে থাকবে। সেটাতো আসলে সময়ই। তুমিতো তখনও থাকবে। কিন্তু এই সময়টা তখন স্মৃতি হয়ে সুবাস ছড়াতে থাকবে।’ পারু কথা বলল না। ফরিদ বলল, ‘আসলে মানুষ হারিয়ে যায় না। হারিয়ে যায় সময়।’ ‘আপনি আবার কঠিন করে কথা বলছেন।’ ফরিদ খানিক চুপ করে থেকে বলল, ‘হুম, বলছি। এই যে প্রতিদিন একটু একটু করে সময় চলে যাচ্ছে। এই সময়টা কি আর কখনো ফিরে আসবে?’ ‘উহু।’ ‘কিন্তু দেখবে আজ থেকে অনেক বছর পর এই সময়গুলোর জন্য কী কষ্ট হবে আমাদের। মন খারাপ হবে। মনে হবে, ইশ, আবার যদি এই সময়টা ফিরে পেতাম! কিন্তু জানো তো, সময় একবার চলে গেলে আর কখনো ফিরে আসে না।’ ‘হু।’ ‘তখন এই সময়গুলোই স্মৃতি হয়ে গন্ধ বিলাবে। সুবাস ছড়াতে থাকবে। স্মৃতিগন্ধা হয়ে উঠবে।’
🔹জানি যাচ্ছি ফেলে সন্ধ্যা, সাথে তোমাকেও 'স্মৃতিগন্ধা'... 🔹যেতে যেতেও ফিরে আসবার বাহানা কুড়াই, 'স্মৃতিগন্ধা', অচেনা সন্ধ্যা, তোমাতে উড়াই। 👉 'স্মৃতিগন্ধা', রকমারি প্রি অর্ডার শুরু হচ্ছে ৫ ই মার্চ, শুক্রবার, দুপুর ৩ টায়। এবং প্রচ্ছদও প্রকাশিত হচ্ছে একইদিনে ❤️ সুতরাং, শেষ হচ্ছে অপেক্ষা... গেট, সেট, রেডি... ❤️
