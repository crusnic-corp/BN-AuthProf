আমাদের সোসাইটিতে নারীর মৃত্যু নীরব একটা ব্যাপার। অনেক সাইলেন্স নিয়া এই মৃত্যু ঘটে। নারীর মৃত্যুতে পরিবার, বন্ধু-বান্ধব ও স্বজনদের মধ্যে বিশেষ সাড়া পড়ে না। পুরুষ সদস্যদের মৃত্যুকে যেমন বংশের ক্ষতি হিসাবে দেখা হয়, নারীর মৃত্যু যেন তেমন ঘটনা নয়।
'যদ্যপি আমার গুরু' বইটা পড়া আনন্দের। বয়স্ক একজন লোকের সঙ্গে তুলনায় কম বয়স্ক একজনের বিদ্যা ও জানাশোনার সম্পর্ক কীভাবে তৈরি হইতেছে তা আছে এতে। কীভাবে জ্ঞানের ঘরে ঢুকতে হবে, যা আমরা দেখতে পাই তারে কীভাবে আরো ভালোভাবে দেখা যাবে তাতো আবদুর রাজ্জাক সাহেবের বরাতে ভালোই আসছে বইটাতে। লেখক বুদ্ধিজীবীদের ইনসাইট কীভাবে তৈরি হয় তা বোঝা যায় বইটা পড়লে। আমি এই সময়ের শ্রেষ্ঠ একটা বইই বলবো এই বইরে। ছফা-আবদুর রাজ্জাক সম্পর্কেরও মূল্য অপরিসীম। অন্তত এই বইয়ে ছফা ভাই যেইভাবে আনছেন। ছফার রাজ্জাক সাহেবরে গুরু বলার ব্যাপারটা সিরিয়াস অর্থেও ধরতে পারি, আবার প্রায়োগিক কারণে ঘটছে তাও ধরা যায়। একটা গল্প বলি ছফা ভাইয়ের। একবার মনে আছে, ১৯৯৫ সালের দিকের ঘটনা, ফরহাদ মজহার ভাই নিয়া আসলেন ছফা ভাইয়ের বাসায় হুমায়ুন সাধু নামের একজন গায়করে। উনি নাকি একটানা আধা ঘণ্টা ফুকনি বাজাইতে পারতেন। তো ফরহাদ ভাই আসছেন শুইনা আমরা ছফা ভাইয়ের বাসা থিকা নাইমা নিচে ছফা ভাই বসেন এমন একটা অফিসের দিকে যাইতেছি। বিশ্বসাহিত্য কেন্দ্রের পাশে। ওইখানে সাধুর গান শুনবো আমরা। সঙ্গে কে কে ছিলেন, সাজ্জাদ ভাই ছিলেন মনে আছে, অন্বেষা ছিল, আরো কে কে জানি ছিল। ছফা ভাইয়ের সঙ্গে আমরা নামলাম। নিচের গলিতে অফিসের মুখে ফরহাদ ভাইয়ের সঙ্গে দেখা হইল। সঙ্গে গায়ক হুমায়ুন সাধু, ফরিদা আপাও ছিলেন। হুমায়ূন সাধুরে দেইখা ছফা ভাই নুইয়া পইড়া তার দুই পায়ে হাত দিয়া সালাম কইরা বসলেন। সবাই একটু হতচকিত। কী ব্যাপার! সাধুর তখন বয়স ৩৯, ছফা ভাইয়ের তার চাইতে ভালোই বেশি, ৫২/৫৩। এখন এই ঘটনারে কীভাবে আমরা নিবো? ১. ছফা ভাই শ্রদ্ধা থিকা সালাম করছেন গায়ক সাহেবরে? ২. ফরহাদ ভাই যে সাধুরে সঙ্গে নিয়া আসছেন এই আনাটারে রঙ্গ করার জন্য ফরহাদ ভাইয়ের সঙ্গে মকারি করলেন ছফা? ৩. আমাদেরকে দেখাইলেন বয়সের বড় ছোট কোনো ব্যাপার না, সবাইরেই শ্রদ্ধা করা যায়? ৪. জাস্ট ফাইজলামি করলেন? তো ছফা ভাই ওইভাবে প্রেডিকটেবল লোক ছিলেন না। তার সব কাজের গোড়া খুঁইজা পাওয়া যাইত না। কেবল উনি জানতেন কেন উনি কোনটা করেন। চোখের সামনে যেইটা দেখা যাইত সেইটাই যে ওনার কাজ থাকত এমন না। অতি ছোট ব্যাপারেও গভীর যত্ন ও মনোযোগ দিতেন। আবার বড় বিষয়রে হয়ত পাত্তাই দিলেন না। ছফা ভাই গুরু কেন বলছিলেন রাজ্জাক সাহেবরে তা স্রেফ গুরু-শিষ্য পরম্পরা মার্কা ভাববাদী আলাপ থিকা বোঝা যাবে না। এমনিতে ছফা ভাইয়ের সঙ্গে গুরু-শিষ্য ঘরানার জিনিস যায় না। উনি এই ব্যাপারে আধুনিকতাবাদী ছিলেন। যাই হউক, 'যদ্যপি আমার গুরু' অবশ্যই মাতামাতি করার মতো বই। কেবল অভিজাত বুদ্ধিজীবী চক্ররে হটাইয়া দেওয়ার জন্যেই না, নতুনরা কীভাবে বুদ্ধিজীবী হইতে পারে সে ইনসাইটও দেয় এই বই। আমাদের দরকার আছে এই বইয়ের।
মিডল ক্লাস শিষ্যের বড়লোক ও গ্ল্যামারাস গুরুর প্রতি ভালোবাসা ও দখলের বাসনার সামাজিক কারণ অত সূক্ষ্ম হইতে হয় না। তা প্রকটই থাকে। রাজ্জাক বিষয়ে বই লেখার ঘটনাটারে সেইভাবে দেখা যাইতে পারে। 
রাজ্জাক কি ছফার গুরু ছিলেন, আসলেই? ~ আমার ধারণা, প্রফেসর আবদুর রাজ্জাক সেইভাবে আহমদ ছফার গুরু ছিলেন না। যেইভাবে তার বই 'যদ্যপি আমার গুরু' রাজ্জাকরে ছফার গুরুতে পরিণত করছে। আমি এই বইয়ের নামকরণ নিয়া সেই তখনই আপত্তি করছি, ১৯৯৮/৯৯ এর দিকে, যখন বাইর হয়। ছফা ভাইয়ের কাছে আমার প্রশ্ন ছিল—রাজ্জাক সাহেব কোন আপত্তিকর কাজ করলেন যে আপনার তাকে "যদ্যপি" বলতে হইল? "যদ্যপি আমার গুরু শুঁড়ীবাড়ি যায়, তথাপি আমার গুরু নিত্যানন্দ রায়" এইটার সঙ্গে রাজ্জাকের শুঁড়ীবাড়ি যাওয়ার ঘটনা কোনটা? ছফা ভাই এই প্রশ্নের সদুত্তর দিতে পারেন নাই। উত্তর না থাকলে বা দিতে না চাইলে ছফা ভাই শিস বাজাইতেন, একবার। কাজেই বইটার নাম ছফা রাখছিলেন ঐতিহাসিক ওই ছত্রের সঙ্গে মিলাইয়া ভালোবাসার তীব্রতা দেখাইতে। ২. রাজ্জাক সাহেবরে যে ছফা গুরু বলতেন সেইটা কেবল বিনয় কইরা না। বরং ছফার জন্যে রাজ্জাক সাহেবের মতো লোকরে গুরু বলাটা তখন অনেকগুলি সামাজিক সমস্যা কাটানোর সহজ রাস্তা ছিল। বৈরী সমাজে টিকা থাকার জন্যে এইটার দরকার আছে। ছফার সঙ্গে তো উপরের মহলের লোকরা প্রকাশ্যে খুব মিশতে রাজি ছিলেন না। তার অ্যাকসেস ছিল না শেষের দিকে, অত। আনিসুজ্জামান বা সনজীদা খাতুন তথা রবীন্দ্রনাথরা মিশতে দিতেন না নিজেদের সঙ্গে, বোরহানউদ্দিন খান জাহাঙ্গীররাও। মতিউর রহমানরা ওনার লেখা ছাপতেন না। পত্রিকা ইত্যাদির কালচারাল অনুষ্ঠানগুলিতে বয়কট করতেন ছফারে। আরো কারা কারা ছফার সঙ্গে মিশতেন না বা মিশতে দিতেন না সেই গবেষণা করা যাইতে পারে। ৩. কিন্তু রাজ্জাক সাহেব ছফারে স্পেস দিতেন। ঘনিষ্ঠ ভাবেই মিশতেন। তবে কামাল হোসেন টাইপের বড়লোক শিষ্যরা যখন আসতো তখন আবার ছফারে ডাকতেন না তিনি। রাজ্জাকের বড়লোক শিষ্যরা যে ছফারে পছন্দ করত না এইটারে রাজ্জাক সাব সামাল দেওয়ার চেষ্টা করেন নাই। কেন কে জানে। ছফা যখন রাজ্জাকের নামটা ব্যবহার করলেন গুরু হিসাবে তখন যেইটা ঘটল, বড়লোক বুদ্ধিজীবীদের যা আছে বা যেই গুরু আছে তারও থাকল সেই গুরু বা সেই ধন। একই আড্ডায় অ্যাকসেস না থাকলেও গুরু তো একই! এখন সবাই জানে, ছফার গুরু #রাজ্জাক, রাজ্জাকের শিষ্য #ছফা! বাকিরা আর নাই। কামাল হোসেন তথা কনজারভেটিভ বড়লোকগুলির এই ক্ষতিটা করছেন ছফা। বড়লোকদের ক্লাবের সবচাইতে উঁচু অবস্থানের ও শ্রদ্ধা পাওয়া লোকটারে মিডল ক্লাসের গুরু বানাইয়া তাদের আভিজাত্যরে কালিমালিপ্ত কইরা দিছেন তিনি। ৪. ছফা কী করলেন, তিনি রাজ্জাকরে গুরু ঘোষণা করলেন। অভিজাত বুদ্ধিজীবীদের সমাজরে অভিভাবকহীন কইরা দিলেন এর মধ্য দিয়া। বড়লোক বুদ্ধিজীবীদের থিকা রাজ্জাকরে আলাদা কইরা দখল করলেন তার বইয়ের মাধ্যমে। 'যদ্যপি আমার গুরু' বইয়ের মাধ্যমে। এই বই নিয়া বড়লোক বুদ্ধিজীবীগুলি কিছু লিখছে কি? দেখছেন? এইটা তৎকালীন অভিজাত বুদ্ধিজীবী সোসাইটির বিরুদ্ধে ছফার প্রায় জাতীয় পর্যায়ের একটা বিজয়। এখন দেখেন, মিডল ক্লাস ও প্রায় গরিব ছেমড়া-ছেমড়িদের খুব প্রিয় হইছে এই বই। তারা 'যদ্যপি আমার গুরু' বইখানি কোলে কইরা রাখে! যেই রাজ্জাক কিনা সাধারণ পোশাক পইরা 'সিম্পল লিভিং হাই থিংকিং' হিসাবে চলতে পছন্দ করতেন বিত্তশালীদের সঙ্গে, তাদেরকে সরাইয়া ছফা তারে বানাইছেন ধ্যারধেরা মিডল ক্লাসের এক আইকনিক গুরুতে। হাঃ হাঃ। ফলে পরে কোনো বড়লোক আর ওইভাবে রাজ্জাকরে গুরুও বলতে যায় না, নিজেদের লোক হিসাবেও দেখাইতে যায় কিনা সন্দেহ। ৫. মিডল ক্লাস শিষ্যের বড়লোক ও গ্ল্যামারাস গুরুর প্রতি ভালোবাসা ও দখলের বাসনার সামাজিক কারণ অত সূক্ষ্ম হইতে হয় না। তা প্রকটই থাকে। রাজ্জাক বিষয়ে বই লেখার ঘটনাটারে সেইভাবে দেখা যাইতে পারে। রাজ্জাকরে ছফার গুরু ধরতে হয় কালচারাল ফাইটের উপাদান হিসাবে। সত্যিকারের গুরু অর্থে নয়। এইটাই হয়তো বইয়ের নামের মধ্যে 'যদ্যপি' ব্যবহারের অন্তর্নিহিত অর্থ। আমি যতদূর বুঝি, রাজ্জাক সাহেবের ছদ্মবেশী বড়লোকগিরিরে শিক্ষা দেওয়ার একটা ইচ্ছা ছফার থাকারই কথা ছিল। না থাকলেও শিক্ষাটা তিনি দিছেন। ফকিরের ঘরে যেই ধন আছে, অভিজাত বুদ্ধিজীবীরা সেই ধন দিয়া কী করবে?
"কাজী মোতাহার হোসেন, মোতাহের হোসেন চৌধুরী, ডক্টর মুহম্মদ শহীদুল্লাহ, আবুল ফজল, আহমদ শরীফ, আহমদ ছফা, সিরাজুল ইসলাম চৌধুরী, বোরহানউদ্দিন খান জাহাঙ্গীর, বদরুদ্দীন উমর, হুমায়ুন আজাদ, সৈয়দ শামসুল হক, হাসান আজিজুল হক, আখতারুজ্জামান ইলিয়াস..." উপরের বুদ্ধিজীবীদের মহিমার কথা ফেসবুকের এক আলাপে দেখতে পাইলাম। আমি মনে করি, উপরের বুদ্ধিজীবীরা বুদ্ধিজীবিতাকে অনেকটা প্রবন্ধ ব্যায়ামের মতো কইরা দেখতেন। এইটা গুড যে নতুন বুদ্ধিজীবীরা প্রবন্ধ সাহিত্য থিকা সইরা আসছেন। আসলে শিক্ষামূলক বুদ্ধিজীবিতার দিন শেষ। ইউনিভার্সিটিতে ছাত্র পড়ানো আর তার মতো কইরাই সোসাইটিতে শিক্ষার প্রচার এই রকম বুদ্ধিজীবিতাই মূলত ওনারা করতেন। উপরের ভদ্র বুদ্ধিজীবীদের আর্গুমেন্ট খুঁইজা দেখেন। অতি অল্প। এরা অভিজাতপনা কইরা গেছেন প্রায় সকলে। খালি বলবেন, শুনবেন না। তর্ক করবেন না। বেসিক্যালি ওনারা শিক্ষাবিদ #বুদ্ধিজীবী। পশ্চিমের শিক্ষাকে বাঙালী মুসলমানের উপযোগী কইরা বুদ্ধিজীবিতা চালাইছেন। কম গুরুত্বের জিনিস।
পশুকে উৎসর্গ করার যে বেদনা, তার যে বিবিধ উপাচার, তা বাদ দিয়া কোনো উৎসর্গ সাধন কেমনে হবে?
আমি মাংস খাই। মাংসভোজী পশুর চাইতে বেটার হওয়ার বাসনায় মাংস খাওয়া বন্ধ করবো? না আমার সে আগ্রহ নাই। বাঘেদের ঘাস খাওয়ানোর চিন্তা যদি পারভার্শন হয়, মানুষের জন্যে মাংস খাওয়া বন্ধ করার চিন্তাও তাই। জীব জগতে যেন জীব হইয়াই থাকতে পারি, মানুষ হওয়ার অত লোভ নাই আমার। ১২/৮/২০১৯
ধর্ম কোনো ধর্মনিরপেক্ষ বিষয় নয় ~ পশু হত্যার দৃশ্য আর পশুর মাংস ভক্ষণ এ দুইয়ের ভায়োলেন্স সমান না। পশুহত্যা বন্ধ করার কিছু একটিভিস্ট আছেন তারা পশুর মৃত্যুদৃশ্য দেখতে রাজি না, কিন্তু পশুমাংস খাইতে তাদের অসুবিধা নাই। আমি তাদের এই হালকা কমপ্লেক্স অবস্থানরে নিন্দা করবো না। বরং এইটারে যারা হিপোক্রিসি বলেন তাদের বিরোধী অবস্থানে থাকতে চাই। কোরবানির দৃশ্যে যে ভায়োলেন্স আছে তা স্বীকার করতে অসুবিধা কোথায়? থাকুক ভায়োলেন্স। ধর্মকর্ম বা রিচ্যুয়ালকে কেন আধুনিক মনস্তত্ত্ব দিয়া বিচার করতে হবে। তসলিমা প্রমুখদের সমস্যা হচ্ছে তারা ধর্মকে যুগপোযোগী দেখতে চান। কিন্তু ধর্মের বিশালত্ব এইটাই যে তা কাল বা যুগকে ধর্মপোযোগী কইরা নেয়। আপনি যদি ধর্মে থাকেন তবে পশুহত্যায় ভায়োলেন্স হয় বইলা তা রদ করতে পারেন না। বরং ধর্মের ভায়োলেন্সটুকুও আপনাকে পালন করতে হবে। ধর্ম কেন আপনার ধর্মনিরপেক্ষতার দায় বহন করবে। কিন্তু যে রাষ্ট্র ধর্মনিরপেক্ষ তার দায় আছে নাগরিকদের সাধারণ অধিকার প্রতিষ্ঠা করার। সেইটা ধর্মানুসারী হইলে হবে না। ইহুদি বা ইসলামি বা হিন্দু রাষ্ট্রের ক্ষেত্রে ব্যাপার ভিন্ন।
রক্তের উৎসব থেকে রক্তকে আপনি বাদ দিবেন কীভাবে? ~ মানবজাতির প্রাগৈতিহাসিক ছোটকাল থিকা মানবেরা পশুপালন কইরা আসতেছে। পশু তারা পালত পশু খাবে বইলাই। পশুর বিউটি দেখার কাজ শুরু হইছে খাদ্যের উদ্বৃত্ত তৈরি হওয়ার পর। এখন বহু একটিভিস্ট দেখা যায় তারা পশু হত্যার—পশু খাওয়ার নয়—বিরোধী। এইটা হিউম্যান সোসাইটির বেসিক সিস্টেমের বিরোধী। নরবলি থেকে পশুহত্যায় উন্নতি মানবজাতির একটা অতি বৃহৎ উন্নতি। এই ধাপ থেকে মানুষ আর আগাইতে পারে নাই। পশু পালন ও হত্যা বন্ধ করলে, রক্ত অদৃশ্য করলে, সোসাইটি যেই স্ট্রাকচারে আছে তা থাকবে না। মানব অবচেতনের গূঢ় চাহিদার কারণে তখন উৎসব ভিত্তিক নরহত্যা বা গোপন ক্যানিবালিজম শুরু হইতে পারে। অনেকে পশুবিদায় বা পশুহত্যা উৎসবের রক্তপাত নিয়া আপত্তি-টাপত্তি করে। এইসব আপত্তি অমানবিক আপত্তি। পশুকে উৎসর্গ করার যে বেদনা, তার যে বিবিধ উপাচার, তা বাদ দিয়া কোনো উৎসর্গ সাধন কেমনে হবে? আমি মনে করি রক্তপাতহীন বা অদৃশ্য পশু কোরবানি সোসাইটিকে ভুল পথে চালিত করবে। সরকারের উচিত হবে না তেমন ব্যবস্থা গইড়া তোলা।
তর্কে সংজ্ঞা গুরুত্বহীন। যেখানে 'সংজ্ঞা'র বিষয়েই তর্ক, সেখানে সংজ্ঞা মানার প্রশ্ন আসে না। তর্কে তখনই সংজ্ঞা গুরুত্বপূর্ণ যখন সংজ্ঞার অধীনে বা সংজ্ঞা বিষয়ে তর্ক করতে হয়। কিছুর অধীনে থাকে না বইলাই এর নাম তর্ক। সংজ্ঞা, সত্য, নিয়ম, নীতি, সূত্র, আদর্শ, বিজ্ঞান, ধর্ম, পদ্ধতি, আইন সবই তর্কের বিষয়। যারা সংজ্ঞা মাইনা তর্ক করতে চায় তাদের এভয়েড করুন। সময় বাঁচবে।
বর্ণবাদী আচরণ করতে গিয়া আপনাকে ভিন্ন বর্ণের লোক হইতে হবে না। লোকে যেই আচরণের মাধ্যমে ভিন্ন জাতি ও বর্ণের প্রতি দূরত্ব ও বৈরীতা তৈরি করে সেইটা আপনার নিজের জাতির বা বর্গের মধ্যে যখন আপনি অনুশীলন করবেন তাও বর্ণবাদ। বর্ণবাদ জিনিসটা কাদের সঙ্গে করা হইতেছে তা দিয়া নির্ধারিত হয় না, বরং কীভাবে বা কী করা হইতেছে তা দিয়া হয়। অর্থবিত্ত, শিক্ষা, স্বাস্থ্য, চাকরি, পদ, প্রতিষ্ঠান, সৃজনশীলতা, জনপ্রিয়তা, বুদ্ধি, দক্ষতা, সূক্ষ্মতা, সৌন্দর্য নানা ধরনেরই বর্ণবাদ চলে সোসাইটিতে। কেবল শ্রেণির ভিন্নতা দিয়া বর্ণবাদরে ব্যাখ্যা করা যায় না। একই শ্রেণির ভিন্ন ভিন্ন অবস্থান ও প্রকারের লোকদের মধ্যে যে উচ্চতার বোধ ও তৎজনিত অবজ্ঞা প্রকাশের চর্চা তা বর্ণবাদ, শ্রেণিঘৃণা নয়। শ্রেণিঘৃণা প্রকাশের একটা রূপ বর্ণবাদ। বর্ণবাদ শব্দের উৎপত্তিগত অর্থে আটকা থাকার কিছু নাই। মিশ্র জাতিগোষ্ঠী তৈরি হওয়ার কারণে রেসের যে বিপুল সংমিশ্রণ ঘটছে তাতে কইরা বর্ণবাদ এতদিনে বিলুপ্ত হইয়া যাওয়ার কথা ছিল, তা হয় নাই। জাতিগত বা বর্ণগত বর্ণবাদই একমাত্র বর্ণবাদ এই চিন্তা সংজ্ঞাকেন্দ্রিক রক্ষণশীল চিন্তা। 
তারাশঙ্কর বন্দ্যোপাধ্যায়, মানিক বন্দ্যোপাধ্যায়, হাসান আজিজুল হক, আখতারুজ্জামান ইলিয়াস... মিডল ক্লাস শ্রেণি অবস্থান থিকা রেসিস্ট সাহিত্য রচনা কইরা গেছেন, করতেছেন ও করবেন।
বাস্তববাদী সাহিত্য, কম্যুনিস্ট সাহিত্য বা মহৎ সাহিত্য যারা করেন তারা আসলে কী করেন? বা এই সাহিত্যগুলি আসলে কী জিনিস?
মহৎ সাহিত্য, বর্ণবাদী সাহিত্যের একটি শাখা ~ তারাশঙ্কর বন্দ্যোপাধ্যায়, মানিক বন্দ্যোপাধ্যায়, হাসান আজিজুল হক, আখতারুজ্জামান ইলিয়াস এই কয়জনের নাম আমি জানি গল্পকার-ঔপন্যাসিক হিসাবে। তারা মহৎ। কিন্তু এই রকম আরো অনেক গল্পকার-ঔপন্যাসিক আছেন দেশে, ভারতে ও বিদেশে। যারা একান্তই মিডল ক্লাস গল্পকার-ঔপন্যাসিক। মিডল ক্লাস শ্রেণি অবস্থান থিকা রেসিস্ট সাহিত্য রচনা কইরা গেছেন, করতেছেন ও করবেন। ২. আমি যেই সাহিত্যিক দোষের কথা বলবো তা যে এই কয়জনের সবারই আছে এমন নাও হইতে পারে। যেহেতু আমার পড়া কম ও স্মৃতি থিকা বলতেছি, সবার ক্ষেত্রে আমার এই অভিযোগ প্রযোজ্য হবে না। তাতে আসলে কার দোষটি আছে, কার বা নাই সেই জিনিস মিলাইতে গিয়া সময় নষ্ট কইরেন না আপনারা। আমি একটা ধরনের সাহিত্যিক বিচার-বিবেচনার ঐতিহাসিক দোষ বা অসঙ্গতি ধরাইতে চাইতেছি। ওইখানে থাকেন। ৩. বাস্তববাদী সাহিত্য, কম্যুনিস্ট সাহিত্য বা মহৎ সাহিত্য যারা করেন তারা আসলে কী করেন? বা এই সাহিত্যগুলি আসলে কী জিনিস? আমার বিনীত অভিযোগ হইল, তারা আসলে মিডল ক্লাস শ্রেণি অবস্থান থিকা এসবের নামে একটা বর্ণবাদী ধারার সাহিত্য রচনা করেন। বর্ণবাদী সাহিত্যেরই শাখা সাহিত্য 'বাস্তববাদী সাহিত্য', 'কম্যুনিস্ট সাহিত্য' ও 'মহৎ সাহিত্য'। ৪. যেই মিডল ক্লাস স্বাভাবিক অবস্থার সময় বা এমনকি দুর্ভিক্ষের সময়েও গরিবরে হেল্প করে না, সেই মিডল ক্লাসের গরিব হইয়া যাওয়ার আশঙ্কার গল্প লেখেন তারা, মহৎ সাহিত্যের ভঙ্গিমায়। যে মহৎ সাহিত্য তারা রচনা করেন সেই সাহিত্যগুলির ভাইটাল পয়েন্ট হইল, মিডল ক্লাসের গরিব হওয়ার বা অস্বচ্ছল হওয়ার কারণে যে সম্ভাব্য ও বর্তমান অসম্মান সেইটারে মহৎ উপায়ে হাজির করা। দুনিয়ায় যে লক্ষ কোটি গরিব বিরাজ করে, তাদের গায়ে খাইটা কাজ করতে হয় ওনাদের সাহিত্য কিন্তু তাদের স্বাভাবিক ও নিত্যদিনের 'অসম্মান' লইয়া না। বরং মিডল ক্লাসের যদি এই কাম করতে হইত তাইলে কত খারাপ হইত, সেইটা। গরিব নিয়া যত সাহিত্য আছে সবই এই ছদ্মবেশি মিডল ক্লাস হায় হায় সাহিত্য—হায় আল্লাহ, মিডল ক্লাস যদি গরিব হইয়া যায়, কত দুঃখ হবে, কত অসম্মান হবে, ইত্যাদি। ৫. ধরেন দেশে প্রচুর বেশ্যা আছে, কিন্তু মিডল ক্লাস ফ্যামিলির কোনো মেয়েরে যদি বেশ্যাগিরিতে ঢুকতে হয় তাইলে সেইটা যে কতটা অসম্মানের, দুঃখের হবে আপনারা জানেন। মিডল ক্লাস এই সাহিত্যিকরাও তা জানেন এবং তাদের সাহিত্যে একই কথা প্রকাশ ও প্রচার করেন। আমি বলতেছি না, আমাদের মিডল ক্লাসের একটা মেয়ের বেশ্যা হইয়া যাওয়ার গল্প পইড়া আমরা বেদনার্ত ও দুঃখিত হবো না। অবশ্যই হবো। যেমনটা আমরা হই, হাসান আজিজুল হকের মহৎ গল্প 'আত্মজা ও একটি করবী গাছ' পইড়া। আমার অভিযোগ হইতেছে, সাহিত্যে এই দুঃখ ও অসম্মানের মহত্ত্ব গরিব ফ্যামিলি থিকা আসা বেশ্যা জনগোষ্ঠীর দুঃখ আর অসম্মানরে অস্বীকারের মাধ্যমেই মহৎ হইয়া ওঠে। যে গরিব তরুণীটি ইতিমধ্যে বেশ্যা হইয়া আছে তার দুঃখ আর অসম্মানরে গণনা করতে গেলে 'আত্মজা ও একটি করবী গাছ'-এর মহত্ত্ব আর মহৎ থাকতে পারে না। তা বিশেষ হইতে পারে না বিধায় মহৎও হয় না। ৬. মিডল ক্লাস যে গরিবের মত হইয়া যাইতেছে এই ভয়ই দেখান মহৎ সাহিত্যিকরা হরেদরে তাদের 'বাস্তববাদী', 'কম্যুনিস্ট' ও 'মহৎ' গল্প উপন্যাসে। অন্য সাহিত্যিক ও মিডল ক্লাস পাঠক-পাঠিকাই তাদের গন্তব্য। তো এই হচ্ছে মহত্ত্ব। মহৎ সাহিত্য। মিডল ক্লাসের কোনো সদস্যের দ্বারা গরিবের নিত্য কাজটি মাত্র একদিন করতে হইলেই বিশাল মহৎ সাহিত্য যে রচিত হইয়া যায়, এর কারণ কী? ৭. ধরেন আপনি একজন মিডল ক্লাস। আপনি বলতে আপনি হইলেন মিডল ক্লাস কোনো একটা রাইটারের যে কোনো একটা চরিত্র। আপনার বাপ পয়সার টানাটুনিতে পইড়া রিকশা চালাইতে শুরু করছে, যে রিকশা লক্ষ লক্ষ গরিবে চালায়। তো তা কেন মহৎ? গরিবের এই রিকশা টানার স্বাভাবিকতা কেন মিডল ক্লাসের জন্য অসম্মানের? এখানেই আসে বর্ণবাদের প্রশ্ন। মিডল ক্লাসের এই অসম্মানের বোধ হইল গরিবের প্রতি মিডল ক্লাসের বর্ণ বিদ্বেষের বোধ। এইটা থাকবেই। এই জিনিস না থাকলে মিডল ক্লাসও থাকবে না। কিন্তু সাহিত্যিক হিসাবে এই অসম্মানের বোধরে যত মহৎ করতেছেন ততই মানব বিরোধী সাহিত্যিকে পরিণত হইতেছেন আপনি। আপনি স্রেফ অপরিণত একজন গল্পকার বা ঔপন্যাসিক থাইকা যাইতেছেন ও সে হিসাবে মারা যাইতেছেন।
এসব কৌশলের মধ্যে রয়েছে, নির্বুদ্ধিতাকে উৎসাহিত করা, অপরাধবোধ তৈরি করা, বিভ্রান্ত করা বা মনোযোগ ভিন্নদিকে ঘুরিয়ে দেওয়া এবং কৃত্রিম সমস্যা তৈরি করে এরপর যাদুকরি ভাবে সেগুলির সমাধান প্রস্তাব করা।
দলকানা বা দলীয় #বুদ্ধিজীবী হওয়াটা খারাপ কিছু না। বরং ভালো। যিনি যা করতে চান তিনি তো তাই করবেন। গড বা পিপলের জন্যে জীবন দেওয়ার দিন শেষ হইছে কি আজকে?
তারা কেউই বুদ্ধিজীবিতার বিষয় হিসাবে এলিট ক্লাসের বা উচ্চ বড়লোকদের জীবনযাপন ও সামাজিক ইস্যুগুলি আইডেনটিফাই ও সমাধানের কাজ কিছুই করেন না।
এলিটের বুদ্ধিজীবী ~ আগে মিডল ক্লাস ছিলেন এখন বিদেশে গিয়া এলিট হইছেন এই রকম কিছু বুদ্ধিজীবী আছেন আমাদের। তাদের নাম নিয়া ছোট কামে সময় নষ্ট করতে চাই না এখন। যেহেতু অন্য ছোট কাম আছে আমার বুদ্ধিজীবিতার এজেন্ডায়। আর দেশেও আছেন কিছু এলিট হইতে চাওয়া বুদ্ধিজীবী। লক্ষণটা দেখতে পারেন এলিট বুদ্ধিজীবিতার। তা হইল, বিলাত ও আমেরিকার এলিট ইউনিভার্সিটিগুলিতে সোসাইটি, দারিদ্র্য, উন্নয়ন, পরিবেশ ও এই ধরনের কিছু বিষয়ে এলিট কিছু টার্ম ইউজ করা হয়, সেই টার্মগুলি যারা এই দেশে লইয়া আসেন ও ইউজ করেন ওনাদের এলিট বুদ্ধিজীবী বলতে পারেন। এরা মিডিয়া ও সোশ্যাল মিডিয়ায় বই, নাম ও টার্ম যোগে বুদ্ধিজীবিতার এলিটত্ব প্রতিষ্ঠা করতে তৎপর। তবে যতটা সোশ্যাল মিডিয়ায় ততটা মিডিয়ায় না। কারণ টার্মের ভোক্তা নাই মিডিয়ায়। বিদেশী লেখক ও বইয়ের নাম যারা প্রতি লেখা বা বক্তব্যে ডিম ফুঁটানোর মত কইরা বহু যত্নে ফুটাইয়া তোলেন, তাদেরকেও (সেমি) এলিট বুদ্ধিজীবী বলা যায়। তবে এলিট মানে আগিলা বড়লোক বা বনেদি ফ্যামিলি থিকা আসা এলিট পরিবারের সন্তান কেউ বুদ্ধিজীবী আছে কিনা যদি জানতে চান, আমি বলবো থাকতে পারে তবে তারা যে বুদ্ধিজীবী হিসাবে এলিট হইবেন এমন নাও হইতে পারে। মানে আমি দেখি নাই এখনও। যেমন বদরুদ্দীন উমর, উনি বনেদি পরিবারের সন্তান এই রকম শোনা যায়, কিন্তু জীবনযাপন ও বুদ্ধিজীবিতার চর্চায় মিডল ক্লাস। এইটা সম্ভবত তার চয়েস। আবার দেখেন, এই সময়ের তরুণ লেখক, আর্ট কিউরেটর বা তত্ত্বাবধায়ক ও বুদ্ধিজীবী এবাদুর রহমান, এলিট সোসাইটির সদস্য হিসাবে নিজেরে দেখাইতে প্রাণপন মিডল ক্লাস সুলভ চেষ্টা কইরা যাইতেছেন। কিন্তু যেহেতু মিডল ক্লাসে চক্কর খাইতেছেন, ওনারেও এলিট বুদ্ধিজীবী ধরা যাইতেছে না। শহিদুল ও রেহনুমাও একই বৈশিষ্ট্যমণ্ডিত। ওনাদের সবেধন এলিটত্ব বিদেশি আর্টিস্ট ও ফটোগ্রাফারদের দৃক ও ছবিমেলায় আগমন ও তাদের সঙ্গে ফ্লুয়েন্টলি ইংরাজিতে কথা বলতে পারা ও একসঙ্গে খাদ্যগ্রহণের সাবলীলতা। ওনাদের আরেক এলিটত্ব কোনো একটা বিষয়রে প্রথমে এইদেশে লইয়া আসা। এই রকম আরো এলিট আছে। কিন্তু তারা কেউই বুদ্ধিজীবিতার বিষয় হিসাবে এলিট ক্লাসের বা উচ্চ বড়লোকদের জীবনযাপন ও সামাজিক ইস্যুগুলি আইডেনটিফাই ও সমাধানের কাজ কিছুই করেন না। এইসব এলিটম্মন্য বুদ্ধিজীবীরা মূলত মিডল ক্লাস গ্রাহক লইয়াই পইড়া রইছেন। যেহেতু এলিটের নিজের সমস্যা এক্সপ্রেস করার যোগ্য মাধ্যম ও ক্ষেত্র নাই, যেমন নাই ছোটলোকদেরও, তাই সম্ভবত এরা সকলেই মিডল ক্লাসের দরবারকেই কমন ক্ষেত্র বিবেচনা করেন। এলিট এবং 'হয়তো এলিট'-এর বুদ্ধিজীবিতা, ক্রিয়েটিভিটি ও অ্যাকটিভিজম চর্চার এবং অবশ্যই এলিটিপনা প্রদর্শন করার কমন ক্ষেত্র মিডল ক্লাস জনমণ্ডলী ও পাবলিক মিডিয়া। দুঃখের বিষয়, মিডল ক্লাস বর্ণবাদীগুলা এলিট পরিবারের মিডল ক্লাস বুদ্ধিজীবিতা লইয়া যত গদ গদ ততটাই নিরব থাকে ছোটলোক বা গ্রাম পরিমণ্ডল থিকা আসা মিডল ক্লাস বুদ্ধিজীবিতার ব্যাপারে। শাহ আবদুল করিম, আবদুল কুদ্দুস বয়াতী ও হিরো আলম দ্রষ্টব্য।
হিরো আলমের সম্মান, নর্মস বা ডেকোরাম ভাইঙ্গা দেওয়ার বুদ্ধিবৃত্তিক যে তেজ, তা আমাদের মিডল ক্লাস বুদ্ধিজীবীদের মধ্যে নাই।
মিডল ক্লাস হিরো আলম নামক আয়নাটিতে নিজেরে দেখতে পায়। এবং আয়না বা হিরো আলমরে দোষ দিয়া নিজে ক্লিন থাকে।
মিডল ক্লাসরে ‌ইন্টেলেকচুয়াল হিরো আলম ভাঁড়ামি ও বিনোদন দিবেন, কিন্তু তেল দিতে রাজি না!
কবি, লেখক, প্রকাশক, আর্টিস্ট, ভাঁড়, ইন্টারভিউয়ার, বুদ্ধিজীবী, দার্শনিক, পরামর্শদাতা, অ্যাটেনশন সিকার
হিরো আলম, আমাদের সময়ের গুরুত্বপূর্ণ অ্যাকটিভিস্ট ও বুদ্ধিজীবী ~ হিরো আলম কেবল বুদ্ধিজীবীই নন, সমাজ সংস্কারকও। অ্যাকটিভিস্ট ও বুদ্ধিজীবী হিসাবে ভবিষ্যৎ সমাজের কাছে হিরো আলমের গুরুত্ব শহিদুল আলম, মুহম্মদ জাফর ইকবাল, সুলতানা কামাল, সারা হোসেন, জাফরুল্লাহ চৌধুরী, আবদুল্লাহ আবু সায়ীদ বা সিরাজুল ইসলাম চৌধুরীদের চাইতে বেশি হবে। আমাদের এখানে সম্মান হচ্ছে সবকিছু বিচারের প্রধান নিয়ামক। কারণ সম্মান ক্ষমতার প্রতিভূ। দেখবেন বুদ্ধিজীবীদের মত র‍্যাডিকেল লোকেরাও সম্মান বিষয়ে একদমই মিডল ক্লাস নিক্তি লইয়া বইসা আছেন। কোনো ছাড় নাই, সম্মান তাদের লাগবেই! আমি বুঝি না, একজন সত্যিকারের বুদ্ধিজীবীর চাহিদা কীভাবে হইতে পারে 'সম্মান'? ২. সে কারণেই, যাদের অর্থকড়ি হয় না তারাও সম্মান পাইলে সন্তুষ্ট থাকে। সব পাইছি'র অনুভূতি ব্যক্ত করেন তারা। আর যারা শুধু প্রতিভার জোরে সমাজ বদল শুরু করছিলেন তারাও প্রতিভার কারণে অর্থবিত্ত হওয়ায় সমাজে সম্মান চাইতে শুরু করেন। ঠিক এই কারণেই শুরুতে বিপ্লবী লেখক, শিল্পী ও ফিল্মমেকারগুলি পরবর্তীতে 'সম্মান'-এর রক্ষিতা হিসাবে মিডল ক্লাস মিঁউ মিঁউয়ে পরিণত হয়। এভাবে টাকা-পয়সা অলা সম্মানগোষ্ঠী আর টাকা-পয়সা নাই সম্মানগোষ্ঠি এই দুই রকম বুদ্ধিজীবীরা সমাজে স্থিতাবস্থা বহাল রাখেন। ৩. হিরো আলমরে মিডল ক্লাস মজার আইটেম হিসাবে নেয় ও দেখায়। কারণ "ক্ষমতা তার হাতে দেওয়া যাবে না!", "অনলি ফর বিনোদন সে ঠিক আছে!" বাস্তবতা হইল, হিরো আলম নিজেই সম্মান চান না। মিডল ক্লাসরে ‌ইন্টেলেকচুয়াল হিরো আলম ভাঁড়ামি ও বিনোদন দিবেন, কিন্তু তেল দিতে রাজি না! এইটা তার বিপ্লবী জায়গা। তার ভাঁড়ামি মিডল ক্লাসের মিররিং বা আয়নাবাজির দরবার। মিডল ক্লাস হিরো আলম নামক আয়নাটিতে নিজেরে দেখতে পায়। এবং আয়না বা হিরো আলমরে দোষ দিয়া নিজে ক্লিন থাকে। ৪. আপনারা জানেন, সম্মানহীন লোকের প্রতিভা মাত্রই ভাঁড়ামি হিসাবে সাব্যস্ত। হিরো আলমের বুদ্ধিবৃত্তির জায়গা হইল, এই ভাঁড়ামিরে তিনি অস্ত্র বানাইয়া নিছেন। কিন্তু যে সমাজে সম্মানই আসল সে সমাজে সম্মান না চাওয়া বা ভাঁড় হওয়া সহজ কাজ না। সবাই তা পারে না। সম্মান নিরপেক্ষ ভাবে কর্ম সম্পাদন করতে বিপুল আত্মশক্তির দরকার। সবার তা থাকে না। হিরো আলমের সম্মান, নর্মস বা ডেকোরাম ভাইঙ্গা দেওয়ার বুদ্ধিবৃত্তিক যে তেজ, তা আমাদের মিডল ক্লাস বুদ্ধিজীবীদের মধ্যে নাই। ধারেকাছেও নাই। বুদ্ধিজীবীদের করুণ উপলব্ধিগত দশাটি হইল এই যে, র‍্যাডিকেল বুদ্ধিজীবীরাও অনেকে ওনারে বুদ্ধিজীবী হিসাবে মাইনা নিবেন না। কিন্তু উনি বুদ্ধিজীবীই। সক্রিয় এবং আমাদের চাইতে বেটার #বুদ্ধিজীবী। তিনি রাজনীতি বা দেশ নিয়া চিন্তিত না, সমাজ তার বিষয়। তিনি জোরেশোরে সমাজ ভাঙতেছেন। আমাদের বুদ্ধিজীবী সমাজে বিপ্লবী হিরো আলমকে স্বাগতম।
অ্যাকটিভিস্ট ও বুদ্ধিজীবী হিসাবে ভবিষ্যৎ সমাজের কাছে হিরো আলমের গুরুত্ব শহীদুল আলম, মুহম্মদ জাফর ইকবাল, সুলতানা কামাল, সারা হোসেন, জাফরুল্লাহ চৌধুরী, আবদুল্লাহ আবু সায়ীদ বা সিরাজুল ইসলাম চৌধুরীদের চাইতে বেশি হবে।
বলেন তো পরিসংখ্যান বুদ্ধিজীবী কাকে বলে? আমাদের কোন কোন বুদ্ধিজীবী পরিসংখ্যান বুদ্ধিজীবী?😀
ইনফ্লুয়েন্সাররা একমাত্রিক। তারা বিরোধের জায়গা রাখে না। জনপ্রিয় বুদ্ধিজীবীরেও ঠিক #ইনফ্লুয়েন্সার বলা যায় না। তিনি যেহেতু নিজের প্রচারণার দোষ জানতে চান আগে। ইনফ্লুয়েন্সাররা তা চান না। তারা ঠিক ঠিক জানেন কোনটা "সঠিক"!
বুদ্ধিজীবীদের দরকার সোশ্যাল মিডিয়া ইনফ্লুয়েন্সারদের পাওয়াররে সাইজ করা। তা করতে না পারলে বুদ্ধিজীবিতা কোনো কাজে আসবে না সমাজের।
ফেসবুকের পাবলিক এত বিরক্ত হওয়া সত্ত্বেও #বুদ্ধিজীবী ইস্যুটারে সরাইতে পারতেছে না, হাঃ হাঃ! এইটারে আমি আমাদের বুদ্ধিজীবীদের তরফে গুরুত্বপূর্ণ সাফল্য মনে করি। এর মানে হইল পিপলের হাতে আসলেই কোনো পাওয়ার নাই। আমরা চাইলেই লক্ষ্য ও উদ্দেশ্যহীন পিপলরে বেটার বিকল্পের দিকে লইয়া আসতে পারি। বা "বুদ্ধিজীবী"র মত রদ্দি ইস্যু নিয়া দিনের পর দিন ভোগাইতে পারি। এখনও আমাদের সময় ও সম্ভাবনা আছে দিন বদলানোর। "আমাদের" বলতে পিপলের না, বুদ্ধিজীবীদের। যারা কিছু না করার মাধ্যমেই সব করে।
বুদ্ধিজীবী হিসাবে আমার আসল শক্তি উত্তর না দেওয়ায়। বলেন তো কেন? কীভাবে এইটা শক্তি? 😌
ওটিটি আসায় আমাদের সিরিয়াস লেখকদের বেশ ভালো হইল। মাঝারি মানের লেখকেরা ওটিটি করতে গিয়া মানহীন হবেন, আর যাগো সম্ভাবনা ছিল তারা হইবেন মাঝারি। ফলে আমাদের মতো ভালো লেখক যারা #ওটিটি করবেন না, তারা আদৌ কিছু না লেইখাই আরো কিছুদিন ভালো লেখক হিসাবে পতাকা উড়াইতে পারমু। যেহেতু ওটিটি রাইটাররা নিজেদের এই ক্ষতি মাইনা নিতে যাইতেছেন আমি বলবো, আপনারা টাকার অংক বাড়ান। শস্তায় নিজেরে বেইচেন না। ওটিটিঅলারা আপনারা যেই রকম চান তেমন পয়সাই দিবে। একজনে না দিবে তো আরেকজন আছে। আছেই। ওনাদের পেট বড়, সংখ্যায়ও অনেক। সো লেখকজীবন যেহেতু জবাই দিতে রাজি হইছেন, নিজের দাম বাড়ান।
বুদ্ধিজীবী লইয়া আসল কথাই শুরু হয় নাই। সে হইল, ইয়াং বুদ্ধিজীবীদের বাদ দিয়া তালিকা করলে সেইটা আগের দিনের দখলবাজ বুদ্ধিজীবীগো ধারাই ফলো করে। আমি ইয়াং #বুদ্ধিজীবী'দের নয়া তালিকার বিষয়ে বেশি আগ্রহী।
পেনসিল ~ এইটাই দরকার। দলের বুদ্ধিজীবীরা যাতে দলরে সার্ভ করতে পারে। আর বিরোধী দলের বুদ্ধিজীবীরা বিরোধী দলরে। ধরেন দলের বুদ্ধিজীবীরা বিরোধী দলরে সার্ভ করা শুরু করলো, আর বিরোধী দলের বুদ্ধিজীবীরা দলরে, মানে সরকারি দলরে–সেইটা কেমন হাস্যকর হবে না? তবে দলের বুদ্ধিজীবীরা তেমন না করলেও বিরোধী দলের বুদ্ধিজীবীরা কিন্তু প্রায়ই সরকাররে সার্ভ করে! সরকারের কামই হইতেছে বিরোধী দল, তারপরে তার বুদ্ধিজীবীগো দিয়া সরকারের কাম করাইয়া নেওয়া। সেইটা কেমনে? সেইটা হইল অপশন দেওনের পদ্ধতি। আপনি বিরোধী দলের একজন তুখোড় বুদ্ধিজীবী। সরকার আপনার সামনে দুইটা অপশন রাখবে। বলবে, “কুমীর” না “পেনসিল”? আপনি যেহেতু পজেটিভ অ্যান্ড ক্রিয়েটিভ, বলবেন “পেনসিল” “পেনসিল”! সরকার বলবে, আইচ্ছা বুদ্ধিজীবী সাবেগো সবাইরে পেনসিল দে! দিয়া, আপনার পিছন থিকা হাতি সরাইয়া নিয়া গেল গা সরকার! আপনি দেখতে পাইলেন না। দেখতে পাইবেন কী, আপনি তো পেনসিল জিতনের আনন্দে কাইন্দা অস্থির!
ধরেন দলের বুদ্ধিজীবীরা বিরোধী দলরে সার্ভ করা শুরু করলো, আর বিরোধী দলের বুদ্ধিজীবীরা দলরে, মানে সরকারি দলরে—সেইটা কেমন হাস্যকর হবে না?
যে বুদ্ধিজীবী নিজেকে নিজে বুদ্ধিজীবী ঘোষণা করতে পারে না, সে যাদের স্বীকৃতির আশা করে তাদের বিরুদ্ধে এই জীবনে তার অবস্থান নেওয়া সম্ভব হবে না। গোষ্ঠীকেন্দ্রিক বুদ্ধিজীবিতার এই এক সমস্যা। আমি দেখি বহু তরুণ বুদ্ধিজীবী মিন মিন করে, স্বীকৃতি পাওয়ার অপেক্ষা করে। যেন তারা এখনো বুদ্ধিজীবী হইয়া সারে নাই! আপনি যে বুদ্ধিজীবী এইটা যদি নিজে নির্ধারণ করতে না পারেন আপনি কীসের বুদ্ধিজীবী? যেই সমাজ আপনি ভাঙতে আসছেন, সেই সমাজের স্বীকৃতি নিয়া পরে সমাজ ভাঙবেন? আশ্চর্য!
"বুদ্ধিজীবীদের ফেরেশতা না বানাইয়া ভালো-মন্দে মিলাইয়া দেখতে পারাটা সাবালকত্বের লক্ষণ।"
ড. আনিসুজ্জামানকে আপনি বুদ্ধিজীবী বলবেন না? কী কারণে বলবেন না? তিনি বিএনপির বিরুদ্ধে ছিলেন আর আওয়ামী লীগের পক্ষে ছিলেন তাই? বুদ্ধিজীবীদের ফেরেশতা না বানাইয়া ভালো-মন্দে মিলাইয়া দেখতে পারাটা সাবালকত্বের লক্ষণ। দেশে বিএনপি বুদ্ধিজীবী যেমন আছে, তেমনি আওয়ামী বুদ্ধিজীবীও আছে। দল করে না এই রকমও আছে। আবার ভারতপন্থী, পাকিস্তানপন্থী আছে। বুদ্ধিজীবীরা যেহেতু চিন্তা করতে পারে তাই নিজের ইচ্ছায় নিজের পথ বাইছা নিতে পারে তারা। আপনি যদি নিজের দলের বাইরে বুদ্ধিজীবী দেখতে না পান, এইটা আপনার পলিটিক্স। সুন্দর পলিটিক্স। তবে পাবলিকরে খাওয়াইতে পারতে হবে! আমি সচেতন পাবলিকদের বলবো, বুদ্ধিজীবী বলতেই পাবলিকের বেদনায় কাইন্দা একশেষ, এমন ভাবনার হেতু নাই। চতুর বুদ্ধিজীবীরা পাবলিকের নাম কইরাই দলের স্বার্থ উদ্ধারে সমর্থ হন। আমার কথা হইল, বুদ্ধিজীবী হইতে গেলে আপনি কোন পজিশনে বা কোন বাক্সে আছেন তাতে কিছু যায় আসে না। আপনি বুদ্ধিজীবীই। হয়তো খারাপ, নয়তো দুর্বল, নয়তো শক্তিমান। কিন্তু #বুদ্ধিজীবী। বুদ্ধিজীবী মাত্রই ধোয়া তুলসীপাতা ভাবার কারণ নাই। বুদ্ধিজীবীরা সবাই ভালো হবেন না, কেউ কেউ ইতর হবেন। বুদ্ধিজীবীদের যার যার বিবেক তার তার পলিটিক্যাল বাস্তবতা। একজন বিএনপি বুদ্ধিজীবী হিসাবে আসিফ নজরুল সাহেবের মূল ফাইট আওয়ামী বুদ্ধিজীবীদের লগে। কিন্তু আওয়ামী বুদ্ধিজীবীরা যেহেতু সরকার বিরোধীতা করেন না, তাই তারা বুদ্ধিজীবী না! আবদার আর কি! জনাব নজরুল যখন আওয়ামী লীগে কোনো বুদ্ধিজীবী দেখতেই পাইবেন না তখন ওনার কোনো বুদ্ধিজীবিতার ফাইটও নাই। থাকার কথা না। কেবল প্রতিবাদ আছে। মানববন্ধন আছে। বিবেক হিসাবে দেশের লোকদেরকে নসিহত করাটা আছে। সৎ নসিহত, বাট নসিহত। আসিফ নজরুল সাহেবকে বলবো, ইতরামি জিনিসটারে বুদ্ধিজীবী সমাজের বাইরে ভাববেন না। বুদ্ধিজীবী হিসাবে সকলেই ইতরামি করেন। সততারে যখন কার্ড হিসাবে ব্যবহার করেন তারা, সেইটা ইতরামিই। বা ধোঁকা প্রদান। তার দরকার আছে। বুদ্ধিজীবী যখন হইছেন, ধীরে বুঝতে পারবেন।
জাতে ওঠার জন্যে আর্ট-কালচার ও বুদ্ধিজীবিতা মোক্ষম অস্ত্র। যখন যা দিয়ে আপনার কাজ হবে তখন তা ব্যবহার না করার নাম রোমান্টিসিজম। 
দেশে বিরোধী দলের দরকার আছে। সেইটা বুদ্ধিজীবীদের দ্বারা তৈরি নকল বিরোধী দল হইলেও।
বাংলা একাডেমির ইতিহাসে "তরুণ লেখক প্রকল্প" ছিল সবচাইতে জঘন্য প্রকল্প। কেন? কারণ বাংলা একাডেমির কাজ শিক্ষাদান বা বিশ্ববিদ্যালয়গিরি নয়। সে কাজের জন্যে ওই এলাকায় ঢাকা ইউনিভার্সিটির বাংলা বিভাগ আছে।
সবাই যারা কবি মুহম্মদ নূরুল হুদাকে বাংলা একাডেমির ডিজি হওয়ায় অভিনন্দন জানাইতেছে এদের প্রত্যেকের একটা কইরা বই বাইর করতে হইলে বাংলা একাডেমি পাগল হইয়া যাবে। আমার ধারণা নূরুল হুদা সাহেব বাংলা একাডেমিতে একটা বড় চেঞ্জ নিয়া আসবেন। জিনিসটা বই প্রকাশের দিক থিকাই। আরো জনসম্পৃক্ত করবেন তিনি বাংলা একাডেমিকে। কারণ গবেষণা বিষয়ে তার আগ্রহ আগের ডিজিদের চাইতে কম হওয়ার কথা।
এই দেশের সব বুদ্ধিজীবীই সরকারের সুবিধাভোগী বুদ্ধিজীবী। যে কথা বললে বিরোধী দলের যে কাউকে কঠোর ভাবে প্রতিহত করা হয়, সেই একই কথায় বুদ্ধিজীবীদের ছাড়ের সুবিধা দেওয়া হয়। অর্থাৎ বুদ্ধিজীবীরা যাতে বিরোধী দলের ভূমিকা পালন করতে পারে সরকার তাদের জন্য সে ব্যবস্থা বা সুবিধা রেডি রাখতেছে। কারণ দেশে বিরোধী দলের দরকার আছে। সেইটা বুদ্ধিজীবীদের দ্বারা তৈরি নকল বিরোধী দল হইলেও। অন্যায়-অবিচারের বিরুদ্ধে কথা বলার দায়িত্ব কেবল বিরোধী দল বা বুদ্ধিজীবীদের নয়, সব মানুষের। সব মানুষ বা বিরোধী দল কেন ওইভাবে বলতেছে না? কারণ সরকার চায় শুধু বুদ্ধিজীবীরাই তা বলুক। মিস্টার বুদ্ধিজীবী, আপনি রেডি তো?
অন্যায় অবিচার নিয়া কথা বলার দায় বা কাজ কোনোটাই বুদ্ধিজীবীর না। এই কাজ বিরোধী রাজনৈতিক দলগুলির। এই যে জনসাধারণগুলি বিরোধী দল বিরোধী হইয়া উঠল, এবং বিরোধী দলের দায়িত্ব বা কর্তব্য বুদ্ধিজীবীদের কান্ধে পাচার কইরা দিল এর কারণ কী? আলোচনার স্বার্থে ধরেন দেশে সক্রিয় বিরোধী দল আছে, এবং তারা যেহেতু বিরোধী দল, সুতরাং অন্যায় অবিচার নিয়া কথা বলতেছে খুব! এবং তাদের সঙ্গে গলা মিলাইয়া বুদ্ধিজীবীরাও অন্যায় অবিচার নিয়াই কথা বলতেছে। কী হইতেছে তাইলে? একটা বেশ কোরাস হইতেছে! এই যদি হয় বুদ্ধিজীবীদের অবস্থা তাইলে বিরোধী দল না বইলা তাদেরকে #বুদ্ধিজীবী বলবেন কী সেই বিশেষ কারণে? যেই কথা বিরোধী দলের রাজনৈতিক কর্মীরা উঠতে বসতে দুইবেলা দরকারে মিছিল কইরা বলতে পারতো তাদের না থাকার বা অল্প থাকার সুযোগে এখন আপনি চান বুদ্ধিজীবীরা সেই দায়িত্ব পালন করুক। আপনার চাহিদার সরল অর্থ: দেশে বিরোধী দল না থাকুক! এবং তা নাইও। সরকার আপনাদেরকে বিরোধী দলের পরিবর্তে অন্যায় অবিচার লইয়া কথা বলা বুদ্ধিজীবী পাখি উপহার দিয়া রাখছে। তাতে এক ঢিলে দুই কাজ সারতে পারতেছে গভমেন্ট। দেশে যে বিরোধী দল নাই তা আপনারা টেরও পাইতেছেন না বুদ্ধিজীবীদের প্রক্সি বিরোধী দল করার কারণে। আবার বুদ্ধিজীবীদের কাজ যেহেতু বুদ্ধিজীবীরা করতেই পারতেছে না, সুতরাং কীভাবে বিরোধী দল গইড়া উঠবে তারও কোনো আকাঙ্ক্ষা বা নিশানা তৈরি করতে দিতেছে না সরকার ও সরকারের চতুর পরামর্শকরা। বুদ্ধিজীবীরা জনসাধারণের মতোই সরকারের ঘুঁটি হিসাবে দায় পালন চালাইয়া যাইতেছে। তাদের পাতে একের পর এক প্রবলেম দিতেছে সরকার, আর তারা সরকাররে একই রকম দোষ দিয়া যাইতেছে। সব প্রবলেমে সমাধান যেহেতু দোষ দেওয়াই তাই এর কার্যকারিতাও আর থাকতেছে না। এইভাবে সরকারী জনসাধারণ হিসাবে বুদ্ধিজীবীদের হাতে দেশের পৌর দায়িত্ব অর্পণ কইরা আপনারা সরকারের সহযোগী হিসাবে সগৌরবে দেশসেবা কইরা যাইতে পারতেছেন। খারাপ না। আপনাদের ও আপনাদের বুদ্ধিজীবীদের কাণ্ডজ্ঞান তৈরি হউক, এই দোয়া করি।
বুদ্ধিজীবী হওয়াটা আর সম্মানজনক নাই।আজফার হোসেন সাহেবের পদত্যাগ করতে চাওয়ার আগ্রহ দেইখা তা বোঝা যাইতেছে। যেন আপনি নিজেকে বুদ্ধিজীবী বললেন তাই আপনি বুদ্ধিজীবী, আর না বললেন তাই বুদ্ধিজীবী না। উঁহু, যারা আপনারা বুদ্ধিজীবী হিসাবে এতদিন জামাই আদরে ছিলেন তাদের বুদ্ধিজীবী হিসাবে কম গুরুত্ব যদি আমরা দেখাইতে চাই তাইলে পদত্যাগের সেই সুযোগ মিলবে না। বুদ্ধিজীবী হিসাবে যা যা করছেন তা কি না-বুদ্ধিজীবীর কাজ হিসাবে আমরা বিবেচনা করবো নাকি? আমরা নতুন বা কম পুরাতন বুদ্ধিজীবীরা? এই যে বুদ্ধিজীবী আজফার হোসেন কইলেন আমি বুদ্ধিজীবী না আর আপনারা আমজনতাও তা শুইনা বইলা উঠলেন, উনি নিজেই তো কইছেন যে উনি #বুদ্ধিজীবী না। ওনার এই যে নিজে যা, তা যে তিনি না, সেইটা সাধারণ পাবলিকরে গিলানোর নামই বুদ্ধিজীবিতা। কোনটা কী আর কোনটা কী না তা বুদ্ধিজীবীরা ঠিকঠাক করতে পারেন। কথা হইল আপনি কোন বুদ্ধিজীবীর কথা শুনবেন। আপনারা যারা আজফার হোসেনের কথা শুইনা পরে নিজেদের বোঝাটারে চাপা দিয়া তার কথা মাইনা নেন উনি তাদের বুদ্ধিজীবী। তবে শক্তিশালী কিনা সেইটা ভিন্ন আলাপ।
বুদ্ধিজীবীদের লইয়া এত কথা কেন বলতেছি? আপনারা জানেন এই দেশের বিদ্ধৎ সমাজের রুচি ছাড়া কিছু নাই। মানে আছে... তবে অল্প। অল্প লেখালেখির জোররে বেশি রুচি দিয়া ওনারা ঢাকা দিতে চান। এছাড়া আছে বাইরের বই আর টার্ম সমগ্র। মনে হয় ইউনিভার্সিটির ছাত্র-ছাত্রীরা সব পিএইচডি থিসিস করতে বসছেন ফেসবুকে। সেইটা এখনকার আলাপ না অবশ্য। এখন ব্যাখ্যা করতেছি কেন আমি বুদ্ধিজীবীদের লইয়া এত খাইয়া না-খাইয়া লেইখা যাইতেছি? (এখন অবশ্য নাস্তা খাইয়া লিখতে বসছি। রুটি, আলুভাজি, ডিম পোচ।) আপনারা জানেন, এই দেশের সব লেখক মিতভাষী, মিতবাক, কম লেইখা নিজের দৌড় লুকান তারা। ফলে ওনারা কী লিখলেন না ওইটাই ওনাদের সামর্থ্য। তো আমি যেহেতু বুদ্ধিজীবী লইয়া লেখার পর লেখা লিখতেছি ওনারা রুচিগত কারণে এই সময়টায় আর বুদ্ধিজীবী নিয়া কিছু বলবেন না। স্বাভাবিক। বললে বাজাইরা লেখক হইয়া যাওনের ভয় আছে। আমি এই সুযোগটা নিতেছি। বুদ্ধিজীবী নিয়া আমি যা বলবো এখন পাবলিক সেইটাই খাবে নয়তো সেইটার বিরোধিতা করবে। ফলে আমার হাতে থাকবে ইস্যুর সুইচ। সে কারণেই যখন বুদ্ধিজীবী নিয়া কথা বলাটা বিরক্তিকর হইয়া উঠছে তখনও আমি বুদ্ধিজীবী লইয়াই লিখতে থাকতেছি। আরো অনেকগুলা লেখাই লিখবো। গরীব মিডল ক্লাসের রুচির বড়াই আমার দেখা আছে!
বুদ্ধিজীবীর কাজ পরামর্শ বা সাজেশন দেওয়া। সেইটা তিনি সরকাররে দিবেন, বিরোধীদের দিবেন, তার যারে ভালো লাগে তারেই দিবেন। এই দেওয়াটা দোষের না। এমনকি তার পরামর্শ যদি আপনার পছন্দ না হয় তাতেও তারে দোষ দেওয়া যায় না। আপনি বড়জোর তার সাজেশন নিলেন না। এইটুকুই। বা তার মতামত খণ্ডন কইরা নিজে বুদ্ধিজীবী হইলেন। সরকার সরকারি করার জন্যে যতটা দোষের #বুদ্ধিজীবী সরকারের পক্ষে কাম করার জন্যে তার চাইতে বেশি দোষের কী কারণে? কারো সরকার পক্ষরে ভালো লাগতে পারে না? খালি বিরোধীদের আর পাবলিকরেই ভালো লাগতে হবে? বুদ্ধিজীবীরে যদি স্বাধীন ভাবেন আপনাদের মতো, তাইলে পাবলিকের মধ্যে যেই পাবলিকটা সরকার সাপোর্ট করতেছে তারে দালালির দায়ে অভিযুক্ত করতেছেন না কিন্তু বুদ্ধিজীবীরে করতেছেন কী কারণে? বুদ্ধিজীবীর কি কোনোই অধিকার নাই সরকারি দল করার? বেচারা বুদ্ধিজীবী!
সম্পূরক প্রশ্ন:সমাজে কাজের বুয়া থাকা ভালো, নাকি না থাকা ভালো?😃
বুদ্ধিজীবীরা ওনাদের চাইতে বেশি বুদ্ধিমান এই রকম ধইরা কিছু পাবলিকের সে কী রাগ! পারলে তারা বুদ্ধিজীবীদের দিয়া মাটি কাটাইয়া, বাসন মাজাইয়া বুদ্ধি কমাইব, হাঃ হাঃ। আরে ভাই, অরা তো বলে নাই আপনাদের চাইতে অরা বেশি বুদ্ধিমান। জিনিসটা এইটাই তারা চেঞ্জের পিছনে বুদ্ধি খাটায়। অগ্র-পশ্চাৎ বিবেচনা করে। আপনি করেন এই রকম? তাইলে আপনিও #বুদ্ধিজীবী। এখন আসেন মনকলা খাই।
সমাজে যে বুদ্ধিজীবীদের প্রভাব নাই এইটা গুড ব্যাপার। কারণ সমাজে প্রভাব থাকতে হবে পলিটিশিয়ানদের। বুদ্ধিজীবীরা শেষ কথা বলেন না, তাদের নিজেদের মধ্যেই প্রতিটা বিষয়ে বিরোধ থাকে, এর শুভফল হিসাবে তা থেকে নতুন নতুন পথ বাইর হইয়া আসে। তা দিয়া যদি পলিটিশিয়ানরা প্রভাবিত হন তাইলে ভালো। যদি না হন সেইটা সেই দেশের জন্যে দুর্ভাগ্য। পলিটিশিয়ানরা বুদ্ধিজীবীদের কথা শুইনা শ্লোগান দিতে থাকবেন না যে, "আমরা বুদ্ধিজীবীদের দিয়া প্রভাবিত হইছি", "আমরা বুদ্ধিজীবীদের দিয়া প্রভাবিত হইছি"! বরং তাদের সামনে বুদ্ধিজীবীদের কাছ থেকে যে অপশনগুলি আসবে তা দিয়া তারা চান বা না চান পরিবর্তন ঘটতে থাকবে। বুদ্ধিজীবীদের কাজ ইভেন্ট তৈরি করা নয়, সমাজের জন্যে নতুন ডাইমেনশন ক্রিয়েট করা। বুদ্ধিজীবীদের পরামর্শ বা কথা পাবলিক বা পলিটিশিয়ানরা গ্রহণ করলো কিনা, তা তাদের মনমতো হইল কিনা তার চাইতে জরুরি #বুদ্ধিজীবী'দের কথা না শোনার কারণে সোসাইটি কতটা ক্ষতিগ্রস্ত হইল তা বিচার করা। সে কাজ গবেষকদের। পিপলের না।
পাবলিক জিনিসটা বেশ মজার। জাস্ট কী বললে সব ঝাঁপাইয়া পড়বে, সেইটা জানতে তবে। প্রতিবারে একই রেজাল্ট নিশ্চিত। এইটাই তাদের কাছে মাল বেচার সহজ পন্থা। কাজের বুয়াদেরকে এরা করুণা করে, এতই করুণা করে যে বুদ্ধিজীবীদেরকে কাজের বুয়ার অধম দেখাইতে চায়। যেন এই দেখাইয়া কাজের বুয়াদের তারা কম বেতনে বেশি কাম করাইতে পারবে! হাহ্‌! আমি সব সময়ই বলবো, বুদ্ধিজীবীরা কাজের বুয়াদের চাইতে বেটার। অন্তত চাকরের কাজ তো করে না তারা। মানে আপনি চাইলেই #বুদ্ধিজীবী'দের দিয়া বাসন মাজাইতে পারবেন না। আমি নিশ্চিত। যেই বাসন না মাজার কারণে আপনি আপনার বুয়ার চাইতে বেটার, বুদ্ধিজীবীও তো সেই কারণেই আপনার বুয়ার চাইতে বেটার। নিজের বেলায় তো ঠিকই বেটার হইতেছেন, বুদ্ধিজীবীদের বেলাতেই খালি আপনাদের সমস্যা! 
লেখালেখি জিনিসটা আমার কাছে হালকা বিষয়। যা মনে আসে লিখি। ফলে আমারে গুরুত্ব দেওয়ার কিছু নাই। কিন্তু আপনারা দিতেছেন। হোয়াই?
আমাদের নিজেদের কালচার আসলে কোনটা বা কী হওয়া উচিত তা বিচারের সহজ পথ হইল যা চালু আছে সেই পথে সামনে আগানো এবং প্রয়োজনে পিছনে ফিরা যাওয়া। এবং সামনে ও পিছনের পর্যালোচনা করতে থাকা। কিন্তু আমরা পিছনে ফিরতে পারি না। আমাদের অতীত আমরা তৈরি করি বর্তমানে প্রচলিত জনপ্রিয় মূল্যবোধ ও উন্নতির মাপকাঠিতে। কাজেই যেইটা আমাদের অতীত বা ঐতিহ্য সেইটা আসলে অতীত বা ঐতিহ্য না। বরং 'বর্তমান'-এর শিক্ষা, দৃষ্টিভঙ্গি, জীবনমান, সংস্কৃতি, রুচি ও হীনম্মন্যতা থেকে অনুমোদনকৃত অতীত ও ঐতিহ্য। ২. পাশ্চাত্যের প্রকল্প হিসাবে আমাদের জীবন তৈরি হইছে। আমরা এখনও কী করি না করি, আমাদের চিন্তার গতিপ্রকৃতি কী, কীভাবে শত্রুমিত্র নির্ণয় করবো, কোনো কিছু অতিক্রম করার জন্য কোন কৌশল ব্যবহার করবো সবই পশ্চিমের ঠিক কইরা দেওয়া। এবং লাইফে ও কালচারে আমরা আরো কী করবো না করবো সেও নির্ধারিত হইতেছে "দেশীয় পশ্চিম" নামক রোবট কবি-লেখক-ঔপন্যাসিক, রোবট শিল্পী, রোবট ডিরেকটর ও রোবট #বুদ্ধিজীবী'দের দ্বারা। আমাদের কালচার হইয়া উঠছে দেশীয় উপকরণ দিয়া পাশ্চাত্যের বাক্স ভর্তি করার কালচার। ভাষা এবং ভাষায় তৈরি কবিতা, উপন্যাস ও সিনেমায় আমরা যে আমাদের গল্প, সূক্ষ্মতা ও রুচি নির্মাণ করি সেইটা একান্তই পাশ্চাত্যের অনুকরণে করি। এই ক্লোন কবিতা, ক্লোন উপন্যাস ও ক্লোন সিনেমার মধ্যে আমরা ঠিক কী কারণে দেশীয় উপকরণগুলি ব্যবহার করি তা ভাইবা দেখার সময় আসছে। ৩. বরং ইউরোপ আমেরিকায় বসবাস করা সত্যিকারের পশ্চিমা পিপলদের নিয়া আমাদের কবিতা, গল্প, উপন্যাস, সিনেমা বানাইতে পারলে তা আরো বেশি অথেনটিক হইতে পারে। এইটা বিদ্রূপ কইরা বলা। কিন্তু এইসব চাকরের কালচার থিকা আমরা বাইর হবো কেমনে? বর্তমানহীন ভাবে ইতিহাসরে সামনে নিয়া আসতে পারলে কিছুটা প্যারালাল কালচার আপনি তৈরি করতে পারবেন। সেইটা ইউটোপিয়ান হইতে বাধ্য। কালচাররে পথ দেখাইতে ইউটোপিয়ার গুরুত্ব অপরিসীম।
বুদ্ধিজীবীদের পরামর্শ দিবেন না, পারলে আর্গুমেন্টে আসেন ও তাদেরকে তর্কে পরাজিত করেন। যুক্তিরে আবেগ দিয়া পথভ্রষ্ট করবেন না। বুদ্ধিজীবীরা আপনাদের বাসাবাড়ির কাজের বুয়া না।
আমাদের বুদ্ধিজীবীদের যদি আপনাদের কাছ থিকা শুনতে হয় কী করতে হবে, তাইলে তো আপনারাই বুদ্ধিজীবী হইতেন।
বুদ্ধিজীবীদের মূল কাজ পলিটিশিয়ানদের সামনে অপশন সরবরাহ করা। এবং সেইটাই তারা করেন।
রাজনীতিকদের কাজ জনগণ ও বুদ্ধিজীবীদের ফলো করা। কাজেই বুদ্ধিজীবীগো দরকার নাই এনজিও মাঠকর্মীগো মতো নিবিষ্ট জনগণবোদ্ধা হওনের ।
বুদ্ধিজীবীর কাজ সেবামূলক নয় যে আপনি তার কাছ থিকা আপনার বা পাবলিকের সমস্যার সময় উপকার বা নিদান দাবি করবেন। নানান সমস্যায় সমাধান 'আশা' করতে পারেন, তবে 'দাবি'টি নয়। তার কাজ কখনো ঐচ্ছিক হয় বা কখনো জিজ্ঞাসার জবাবে তিনি কথা বলেন। পক্ষপাত, বিরোধিতা, তর্ক, সমালোচনা, নিন্দা, পরামর্শ, জবাব ইত্যাদির মাধ্যমে তিনি তার কথাকে জনসাধারণের একটা মতের মতোই উপস্থাপন করতে পারেন। যেহেতু নিজের মতামতকেই একমাত্র বা সত্যিকার মত হিসাবে তিনি প্রেসস্ক্রাইব করতে পারেন না সুতরাং তার মতামতকে আর দশটা সাধারণ মানুষের মতের মতোই গ্রহণ-বর্জনের মধ্য দিয়া যাইতে হয়। কখনো গৃহীত হয়, কখনো হয় না। সমস্যা হইল, আপনি ধইরা নিছেন একটা হইল দেশ, তার একজনই হইল বুদ্ধিজীবী! না, তা নয়। একটাই দেশ বটে, তবে তার বুদ্ধিজীবী অনেক। কাজেই কোনো সমস্যার এক বা একাধিক নিদান আসে, এক বুদ্ধিজীবী যা বলেন আরেক #বুদ্ধিজীবী তার উল্টাটা বলেন। বুদ্ধিজীবিতার কাজটা সেবামূলক হইলে সমাধানে তর্ক বা বিরোধ থাকতো না। আপনাদের, পাবলিকের, কাজ হইল অন্তত কোন বুদ্ধিজীবী ঠিকটা বলতেছেন, কোনজন বেটার বলতেছেন তা বোঝার সক্ষমতা অর্জন করা। এইটা অবশ্য ধীর প্রক্রিয়া। কেমন ধীর তা আমি টের পাইতেছি! এ এক দুস্তর পারাবার বটে। কারণ ফিডার খাওয়ার ভঙ্গিতে বুদ্ধি গ্রহণের আকাঙ্ক্ষা জনসাধারণের সাধারণ আকাঙ্ক্ষা। বরং আপনিও নিজেকে একজন বুদ্ধিজীবী ভাবেন না কেন? অন্যের মতের কাছে পরাজয়ে কীসের ডর?
"গণবিচ্ছিন্ন" কথাটা আমি ছোটকাল থিকা শুইনা আসতেছি। আমি ক্লাস এইটে থাকার সময় একটা পাঠাগার তৈরি করছিলাম। আমার সেই সময়ের বন্ধু পিকাসো আর আমি মিল্লা সেই পাঠাগার তৈরি করি। নাম দিছিলাম 'বিমূর্ত পাঠাগার সংঘ'। পরে বাম রাজনীতি করা পাড়ার বড়ভাইরা এইটাতে আপত্তি জানান যে এই নাম গণবিচ্ছিন্ন হইছে! ভাগ্য ভালো পাঠাগার বেশিদিন টিকে নাই। আমি গণসম্পৃক্ত না থাইকা নিজের চরকিতে মনোযোগ দিতে পারছিলাম। তো বলতে চাইতেছি, যে সমস্ত তাত্ত্বিক ও বুদ্ধিজীবীরা জনগণের ভাষায় কথা বলতে পারেন না বা যারা শৌখিন জীবনযাপন করেন বা যারা কিনা বোতলের পানি খান গরিব দেখতে গিয়া তাদের সম্পর্কে এই রকম বলা হয় যে, এই হালারা গণবিচ্ছিন্ন! কিন্তু আমার কথা শোনেন, বুদ্ধিজীবীদের জন্যে গণবিচ্ছিন্ন হওয়াটা মোটেই দোষের কিছু না। বরং ভালো। কারণ তারা তো আর জনগণের লালন-পালনের ভার নিবেন না বা ওইটা তাদের কাজও না। তারা জনগণ যেই চিন্তাটা করার কথা ভাবেও নাই, বা কেউ ভাবলেও সামনে আনতে পারে নাই সেই চিন্তারে জনগণের সামনে নিয়া আসবেন। ওই চিন্তা যে জনগণের ধারায় হইতে হবে এই ভাবনাটা প্রতিক্রিয়াশীল ভাবনা। তাদের চিন্তার কাঁচামাল বা উৎস্য হিসাবে জনগণরে ভাবলেই #গণবিচ্ছিন্ন হওয়া না-হওয়ার প্রশ্ন আসবে। "গণবিচ্ছিন্ন" মার্কা এই কথাগুলি মুখস্থ কথা। রাজনীতিবিদদের কাজের দায়িত্ব বুদ্ধিজীবীদের দিলেই এই রকম বলা যায়। যেহেতু রাজনীতিবিদরা একই সঙ্গে জনগণ সম্পৃক্ত ও #বুদ্ধিজীবী'দের ফলোয়ার হবেন, কাজেই বুদ্ধিজীবীদের আলাদা ভাবে এনজিও কর্মীদের মতো জনগণবোদ্ধা হওয়ার দরকার নাই। জনগণের চিন্তা বা চাহিদা না জানাটা বুদ্ধিজীবীদের জন্যে সমস্যার কিছু না। তারা মিডিয়া এবং নিউজ বিচ্ছিন্ন না হইলেই যথেষ্ট।
এতদিন জমিদার আর পীর-দরবেশদের মতো সম্মানের একটা জায়গা বরাদ্দ আছিল বুদ্ধিজীবীদের জন্যে। আমি সেইটা শেষ কইরা দিছি। যার কাজ সমাজে বৈষম্য নিরসন সে যখন সমাজের উচ্চপদ দখল কইরা সম্মান ভক্ষণ করে, সেইটা অশ্লীল। তাই বর্জনযোগ্য। তাকে ডাউন করা তখন কর্তব্য। কই, আপনারা তো জমিদারদের আর কোলে বসাইয়া রাখতেছেন না, হোয়াই #বুদ্ধিজীবী'দের?
ভবিষ্যতে কিছু করার বাসনা হইল বর্তমানে কিছু না করতে চাওয়ার উছিলা। যা আমরা ভাবতে পারি ও করার মতো অবস্থায় আছে তা আমরা এখনই শুরু করতে পারি। কেন করি না? ভাবছেন? ভবিষ্যৎ কী দিবে? ভবিষ্যতে আপনি যোগ্য হইয়া উঠবেন কাজটা করার জন্যে, সে কারণে এখন আপনি যোগ্য না? তাই কাজটা করতেছেন না? এইটা নিজেরে দেওয়া ফাঁকি। পরবর্তী মুহূর্তটাই যেহেতু আপনার #ভবিষ্যৎ, তাই ভবিষ্যতের #কাজ এখনই শুরু করা যায়। কাজ মাত্রই ভবিষ্যৎ। 
রাইসু চর্চা বলতে আপনি কী বোঝেন? এইটা কি বর্তমানে চলতে থাকা কোনো ট্রেন্ড, নাকি ভবিষ্যতে চলবে এমন কোনো প্ররোচনা, যা রাইসুর ষড়যন্ত্র কৌশলের অংশ? আপনি ব্রাত্য রাইসু বিষয়ে বন্ধুবান্ধব ও প্রেমিক-প্রেমিকাদের সঙ্গে আলাপ করার সময় কী পদ্ধতি অবলম্বন করেন? ১. আমরা রাইসুকে গালি দিয়ে আলাপ শুরু করি ২. আমরা মৃদু হাসি সহকারে আলাপ করি ৩. পরস্পর বিস্মিত হওয়ার মধ্য দিয়ে ডেইলি রাইসু চর্চা করি ৪. এই ভণ্ড ও ফাতরা নিয়া কথা কও কেন বইলা আলাপ শুরু করি ৫. রাইসু নিয়ে আলাপ না করার মাধ্যমে নিজেদের গুরুত্ব প্রমাণ করি অনুষঙ্গ প্রশ্ন: কতবার আলাপ করেন?
বাগ্মিতা দার্শনিকতা নয় ~ বাগ্মিতা দার্শনিকতা নয়। অথচ বাগ্মিতার ইতিহাসই দার্শনিকতার ইতিহাস। আমাদের দরকার বাগ্মিতা থেকে দার্শনিকতাকে আলাদা করা। এমন না যে কারো বাগ্মিতা থাকলেই তিনি দার্শনিক হবেন না। কিন্তু যেহেতু বাগ্মিতা একটি ছদ্ম দার্শনিকতা তাই যে কোনো দর্শন থেকে বাগ্মিতার বিচ্ছেদ ঘটানো জরুরি বিষয়। যেমন বাগ্মী রজনীশ। তিনি কাল্ট, লিজেন্ড, সাধু ও বাগ্মী ছিলেন কিন্তু দার্শনিক নন। ভগবান রজনীশ পরস্পরবিরোধিতাকে প্রমাণ হিসাবে ধইরা ধর্ম ও নৈতিকতার সমালোচনা করতেন। বিজ্ঞান প্রভাবিত এই সময় যেহেতু পরস্পরবিরোধিতাকে হীন জ্ঞান করে সুতরাং তার ব্যঙ্গ সমৃদ্ধ সমালোচনাকে দর্শন হিসাবে প্রচার করতেন তার অনুসারীবৃন্দরা। কিন্তু ধর্ম, নৈতিকতা, জীবনাচার এই সবের প্রতিটির নিজের মধ্যকার যে পরস্পরবিরোধিতা তার উন্মোচন কোনো দার্শনিকতা নয়। বরং পরস্পরবিরোধিতাকে লালন করার সুসমাচারই দার্শনিকতা হইতে পারে। প্রমাণ, বিজ্ঞান, সমালোচনা, সত্য, ন্যায়, নৈতিকতা, ধর্ম, জীবনাচার এসব কিছুর বাইরেই দার্শনিকের জগৎ। দার্শনিক এর সব কিছুকেই তার বিষয় করেন যেহেতু। যা তার বিষয় তার দ্বারা নির্দেশিত হওয়া দার্শনিকের কাজ হইতে পারে না।
আপনারা জানেন ফেসবুকে আমি (১) সারাক্ষণ "আমি" (২) "আমি" (৩) করি। এইটা আমি'র (৪) রুচির বাকস্বাধীনতা। যারা অন্যের বাকস্বাধীনতা নিয়া ফাইট দেন, এই রকম গর্বিত সামাজিক যোদ্ধারা কীভাবে আমি'র (৫) হাত থেকে "আমি" (৬) "আমি" (৭) করাটা কাইড়া নিতে চান আমি (৮) বুঝতেই পারি না। এইসব সুপ্ত ফ্যাসিবাদিতে সোসাইটির ফেসবুক ভইরা গেছে, আহা! আপনারা জানেন, বাস্তব জীবন থেকে একটু ফুরসৎ নিতে আমি (৯) আসি ফেসবুকে, যাতে মনের সুখে কিছুক্ষণ "আমি" (১০) "আমি" (১১) করা যায়। সেখানেও ওনারা সেন্সর বসাইতে চান আমি'র (১২) জিহ্বার উপরে। হে প্রিয় আমি (১৩), তুমি আমি'কে (১৪) বলো, আমি (১৫) এখন কই যাবো তাহালে?
ধরেন আমার কোনো গুরুত্ব নাই। আমিও মানি এইটা। কিন্তু সবাইর এইটা এতবার কইরা বলতে হয় কেন? হুদাই ওনারা আমারে গুরুতর কইরা তুলতেছে! যেই লোক "আমি" "আমি" করে এত সে তো হালকা ব্যক্তিত্ব। বোঝাই যায়। 😌 #রাইসুচর্চা
#রাইসুচর্চা কারা বেশি রাইসু চর্চা করে? রাইসুর ফ্যানরা নাকি রাইসুর বিরোধীরা? ১. ফ্যানরা ২. বিরোধীরা ৩. রাইসু নিজে 
আমি ভয়ে ভয়ে আছি, কবে না আমারে নিয়া ফেসবুকের এই আলাপ সালাপ নিন্দা থাইমা যায়! 🤪
"আমার অনেক বন্ধু-বান্ধব যারা তিরিশ-পয়ত্রিশ বছর আগে আর্ট-কালচার শুরু করছিলেন তাদের অনেকেই এখন উচ্চ জাতের সাংস্কৃতিক নেতৃত্ব। তাদের সকলেই যে জাতের প্রাইড ভাঙতে আগ্রহী বা তৎপর আছেন তা নয়। বরং এক পঙ্‌ক্তিতে বসতে পারার আনন্দে উচ্ছল উদ্বেল ঝর্নাধারা তারা।
"আমি আর্ট-কালচার কইরা জাতে ওঠা লোক। কিন্তু জাতে যে আমি উঠলেও উঠি নাই তা আমার নামের সঙ্গে ‘ব্রাত্য’ কথাটি যুক্ত করার মাধ্যমে তা ঘোষিত হইয়াই আছে। আমার জাতে ওঠাকে ঘোষিত ভাবেই তাদের কালচারাল সংস্কারের অংশ ধরতে হবে। আমি মিথ্যা আড়াল না কইরাই জাতের ও কম জাতের দূরত্ব কমাইতে আসছি। যাতে জিনিসটাকে সঠিক ট্র্যাকে বসাইতে পারলে তা এক সময় নিজের নিয়মেই ঘুইচা যাইতে পারে।" 
😃 যারা এখানে লাইক দিতেছেন তাদের আনফ্রেন্ড করবো। না করলেও হইত আনফ্রেন্ড। কিন্তু করবো। বিশেষত প্রচারের জন্যে।
জাতে ওঠা কেন জরুরি ~ আর্ট-কালচার, সাংবাদিকতা, শিক্ষকতা ও বুদ্ধিজীবিতা দিয়া জাতে ওঠারে আমি জরুরি কাজ মনে করি। যখন জাত বিরাজ করে, এবং জাতের লোকজন আপনাকে উপরে উঠতে দিতে রাজি নাই, তখন তাদের গজফিতা বা মই বাইয়াই আপনাকে জাতে উঠতে হবে। জাতে ওঠার জন্যে আর্ট-কালচার ও বুদ্ধিজীবিতা মোক্ষম অস্ত্র। যখন যা দিয়ে আপনার কাজ হবে তখন তা ব্যবহার না করার নাম রোমান্টিসিজম। ২. যেহেতু জাতের লোকজন অ-জাতের বা নিচের শ্রেণীর লোকজনের সঙ্গে আলাপে রাজি হয় না বা অবজ্ঞা মূলক ভাবে রাজি হয় সুতরাং এই ব্যারিয়ার আপনি চাইলেই ভাঙতে পারবেন এমন না। কেননা এইটাই জাত। এই খানেই আমাদের সকলের উঠতে হবে। অন্তত যতদিন জাতের দম্ভ ও করুণা দূরীভূত না হইতেছে। দম্ভ ও করুণা দূর করতে পারলে আর জাতও জাত থাকবে না। জাতের পদতলে বইসা জাতের প্রতি গালাগালি আর বিপরীত অবজ্ঞা দিয়া এই দম্ভ ও করুণার কালচাররে আপনি হটাইতে পারবেন না। আগে জাতে উঠতে হবে। এবং জাতে ওঠা মানেই জাতের সকল খারাপ গ্রহণ করা নয়। বরং জাতকে কীভাবে আপনি ডিকনস্ট্রাক্ট করবেন সেই পর্যায়ের জন্যে নিজেকে প্রস্তুত করতে পারবেন আপনি। জাত তখন আপনার কর্ষণ ক্ষেত্র। আপনি আপনার জাত ও মানুষরে স্থিতাবস্থায় তখন রাখবেন নাকি আমার মত কইরা তাদের সকল প্রাইড, দম্ভ ও করুণাকে ভাইঙ্গা-চুইড়া দিবেন তা আপনার বিবেচনা। আমি দেখছি সুযোগ থাকা সত্ত্বেও রাজনৈতিক অবস্থান পাওয়ার আশায় ও সামাজিক অবস্থান নষ্ট হওয়ার ভয়ে আমার অনেক গুরুস্থানীয় বুদ্ধিজীবী এই ব্যাপারে তেমন বদলের দিকে আর অগ্রসর হন নাই। তারা বরং ছোট জাতের জন্যে অ্যাকটিভিস্টদের করুণা ও সহানুভূতির ব্যাগ সঙ্গে লইয়া আগাইয়া গেছেন এবং এখনো যাইতেছেন। এখনো নিচু জাতের লোকজন যে আসলে নিচু না এই সুসমাচার উঁচু কালচারের জন্য সুন্দর সুন্দর প্যাকেটে বিতরণ করতে আছেন। তাদের এই অপচয় খুবই দুঃখজনক অপচয়। ৩. আমি আর্ট-কালচার কইরা জাতে ওঠা লোক। কিন্তু জাতে যে আমি উঠলেও উঠি নাই তা আমার নামের সঙ্গে 'ব্রাত্য' কথাটি যুক্ত করার মাধ্যমে তা ঘোষিত হইয়াই আছে। আমার জাতে ওঠাকে ঘোষিত ভাবেই তাদের কালচারাল সংস্কারের অংশ ধরতে হবে। আমি মিথ্যা আড়াল না কইরাই জাতের ও কম জাতের দূরত্ব কমাইতে আসছি। যাতে জিনিসটাকে সঠিক ট্র্যাকে বসাইতে পারলে তা এক সময় নিজের নিয়মেই ঘুইচা যাইতে পারে। আমারে নিয়া আপনাদের হাস্য, ট্রল, ব্যঙ্গ ও আমার নাম নিয়া আপনাদের বিদ্রূপ এর সবই আপনাদের জাতের ভিতরে আমারে গ্রহণের অসম্মতি। তা ঠিক আছে। আমি এই জিনিস কেবল যে উপভোগ করি তাই না, আমি আপনাদের এই কুত্তা খেদানিরে আমার নিজের কর্তব্য মনে করাইয়া দেওয়ার অ্যালার্ম ঘড়ি বিবেচনা করি। যাতে আমি ভুইলা না যাই বুদ্ধিজীবী হিসাবে ঢুইকা পড়ার পর আমার কী করতে হবে, কুক্ষিগত ক্ষমতার ভাণ্ডার অভিজাত এই বিদ্যা সমাজরে নিয়া। আপনারা দেখছেন আমি কী করি, এবং এইটাই আমার করার। আমার অনেক বন্ধু-বান্ধব যারা তিরিশ-পয়ত্রিশ বছর আগে আর্ট-কালচার শুরু করছিলেন তাদের অনেকেই এখন উচ্চ জাতের সাংস্কৃতিক নেতৃত্ব। তাদের সকলেই যে জাতের প্রাইড ভাঙতে আগ্রহী বা তৎপর আছেন তা নয়। বরং এক পঙ্‌ক্তিতে বসতে পারার আনন্দে উচ্ছল উদ্বেল ঝর্নাধারা তারা। আমি যে তা না তা আমার সচেতন অবস্থান। আমার সচেতনতা: জাতে ওঠা, ও জাতরে নামানো। ৪. আপনি নিজের জাত ও জাতের আভিজাত্যরে ভাইঙ্গা দিবেন কিনা বা দিতে পারবেন কিনা তা জাতের নিচে থাইকা সম্ভব হবে না। শুরুতে আপনার জাতে উঠতে হবে। তাই যারা আর্ট-কালচার ও সুবিধাবাদের মাধ্যমে জাতে ওঠার বিরোধী তাদেরকে আমি বলবো অবস্থান পরিবর্তন করেন। তা করতে না পারলে আপনি যখন জাতের নিচে আছেন আপনি প্রকৃতপক্ষে জাতের স্বার্থপর একজন হিসাবে জাতের নিচে বইসা তাদের দালালি কইরা যাইতেছেন। যেমন দেখবেন অনেক গরিব শ্রমিক কারখানা মালিকের স্বার্থরেই নিজের স্বার্থ বিভ্রম কইরা অন্য গরিবদের প্রতিহত করে। এমনটা কইরেন না। জাতের নিচে হাঁটু গাইড়া জাতের প্রাইড ধারণ কইরেন না। জাতে ওঠেন। আর্ট-কালচার থিকা শুরু কইরা যার যা আছে তা নিয়াই ওঠেন। উইঠা জাত ভাঙতে শুরু করেন।
এতদিন এই দেশের যেসব স্বার্থপর ও কাইণ্ঠা বুদ্ধিজীবী নিজেরা 'বুদ্ধিজীবী' স্ট্যাটাস গ্রহণ কইরা সমসাময়িক অন্যান্য বুদ্ধিজীবীদেরকে বুদ্ধিজীবী হিসাবে অ-গ্রহণ করছেন বা গ্রহণ করেন নাই বা অদৃশ্য কইরা রাখছেন তাদের সকলের প্রতি নিন্দা। এরা যে তর্ক এবং আলোচনা-সমালোচনার জগতে নিজেদেরকে উন্নত ও 'বুদ্ধিজীবী' হিসাবে ও বিরুদ্ধপক্ষের আলোচনাকারীদেরকে অনুন্নত ও 'না-বুদ্ধিজীবী' হিসাবে দেখাইয়া শিক্ষাদান মূলক ভঙ্গিতে আলাপ কইরা আসছেন এতদিন তা তাদের সমস্যা কণ্টকিত পুরাতন লেখালেখি দেখলেই আপনারা বুঝতে পারবেন। পুরাতন সুবিধাবাদী বুদ্ধিজীবীরা তাদের হীন ভুল স্বীকার কইরা দেশবাসী ও নিজেদের কম্যুনিটির কাছে, অর্থাৎ অন্য সকল বুদ্ধিজীবীদের কাছে, তাদের এতদিনকার ভণ্ডামির জন্য আন্তরিক ভাবে ক্ষমা চাইবেন এই কামনা করি। 
এখন ধরেন ভিক্ষুক মাছ ধরতে বসছে, কিন্তু যেহেতু সে ভিক্ষুক আপনি তারে মৎস্যশিকারী বলবেন না। আপনি বলবেন, অয় তো ভিক্ষুক! তো বুদ্ধিজীবিতা একটা পদ্ধতি মাত্র, এইটা কোয়ালিটি না, মর্যাদাও না। সুতরাং বুদ্ধিজীবিতার কাজটি যিনি করবেন তিনিই বুদ্ধিজীবী। এইটারে কোয়ালিটি বানাইয়া এতদিন পিপলরে ভুল বোঝানো হইছে। আমি সেইটা চেঞ্জ কইরা দিছি। এখনও আপনাদের পক্ষে মানা একটু কষ্টকর হইতেছে। কয়দিন পরে আপনারাই মাহবুব মোর্শেদ-এর লিস্টের লোকদেরকে বুদ্ধিজীবী বলতে এবং ভাবতে শুরু করবেন। আমি তো এই লাইনে অনেক দিন ধইরা, আমি আপনাদের বুঝতে পারি। এই আপনারাই বলবেন, ভিক্ষুক যদি মাছ মারে তাইলে তো সে মৎস্যশিকারীই। তার বুদ্ধিজীবী হইতে বাধা কোথায়?
অনেকে বলেন, বুদ্ধিজীবীকে রিয়েল ইস্যু নিয়া আলাপ করতে হবে। ভুল ধারণা। রিয়েল ইস্যুর বেদনাটি অ্যাকটিভিস্টের। বুদ্ধিজীবী ইস্যু নিরপেক্ষ হইতে পারেন। অ্যাকটিভিস্ট তা হন না। তিনি ইস্যু নির্ভর।
বুদ্ধিজীবীর ভালো কী জিনিস? “বাংলাদেশের বুদ্ধিজীবীরা খুব নিচু মানের। এদের কোনো স্ট্যান্ডার্ড নাই।” এই রকম বোধহীন কথা প্রায়ই শুনতে পাই। তা কী অর্থে নিচু মানের তারা? তারা ভালো ইস্যু বাছাই করেন না? বাংলাদেশের বুদ্ধিজীবীরা যেহেতু বাংলাদেশের নাগরিকদের সমস্যা ইত্যাদি লইয়া বুদ্ধিজীবিতা করেন, তাদেরকে এইসব বিষয়াদির আলোকেই বিচার করতে হবে। এইখানকার নাগরিকরা যদি উঁচু মানের হন, তাদের নিয়া আলোচনাও উঁচু মানের হবে। বুদ্ধিজীবীরা তো নাগরিক তৈরি করবেন না। তারা, আপনারা যারা নিচু মান আবিষ্কার করতেছেন তাদের উচ্চ বিষয় লইয়া নিচু আলাপ করেন কি? মনে হয় না, কাজেই আপনারা যেই রকম আপনাদের বুদ্ধিজীবীরাও সেই মানের হবে। তারা কি আপনাদের নিয়া আলাপে অক্ষম? নিশ্চয় না। আপনাদের বিষয়ে, নিচু মানের নাগরিকদের বিষয়ে, আলাপ করতে বিদেশ থিকা #বুদ্ধিজীবী ভাড়া কইরা আনতে চান? হাঃ হাঃ। আনেন। বুদ্ধিজীবীর আন্তর্জাতিক মানের দরকার হয় না, আপনার লোকের মানে আপনার বুদ্ধিজীবী থাকলেই হবে।
আপনি কি মনে করেন বুদ্ধিজীবী লোকেশন বা নিজ লোকেদের উপর নির্ভর, নাকি না? যদি তা না হয় তাইলে বলেন, আইসল্যান্ডের রাজধানী রেইকিয়াভিকের বুদ্ধিজীবী হইতে পারবেন কিনা মেলবোর্নের ও বাংলাদেশের বুদ্ধিজীবী ফাহাম আব্দুস সালাম? বা আপনাদের সেনসেশন স্লাভয় জিজেক সাহেব ঢাকা কিংবা বাংলাদেশের বুদ্ধিজীবী হইতে পারবেন, নাকি না? বিশ্ব বুদ্ধিজীবী বলতে আসলে কী বোঝায়? ইন্ডিয়ার দিল্লী শহরে বাংলাদেশের বুদ্ধিজীবী ফরহাদ মজহারের কাজ কী? আপনারা যারা ভিনদেশের চকচকা বুদ্ধিজীবীদের প্রেমে পইড়া দেশের বুদ্ধিজীবীরা কোনো বুদ্ধিজীবীই না বলতেছেন তারা কি আসলেই ভাবেন বাংলাদেশ প্রশ্নে নোয়াম চমস্কি সাহেব বদরুদ্দীন উমরের চাইতে ভালো বলবেন? আমি তা মনে করি না। সুতরাং যারা বলেন দেশে কোনো বুদ্ধিজীবী নাই #বুদ্ধিজীবী সব বাইরে মানে আমেরিকায়, তারা গাধার মত কথা বলেন। দেশের নাকি আন্তর্জাতিক কোনো গাধার মতো তা আমি বলতে পারবো না। কত ভালো বলতেছে তা দিয়া লোকে বুদ্ধিজীবী হয় না, হয় নিজ সমাজ ও মানুষের পক্ষে বা বিরুদ্ধে মত তৈরি করতে গিয়া। আপনার সমাজ আর মানুষ যেই রকম আপনার বুদ্ধিজীবীরাও সেই রকমই হইবেন। তারা তো আর বাংলাদেশের ভিতরে বইসা অস্ট্রেলিয়া কিংবা আমেরিকার উন্নত সমস্যা নিয়া বুদ্ধিজীবিতা মারাইতে পারবেন না। তারা আপনাদের গ্ল্যামারলেস সমস্যা লইয়া গ্লামারলেস বুদ্ধিজীবিতাই করতে পারবেন। না?
ফ্যাসিবাদ মূলত আমজনতার বিষয়। আমজনতার প্রত্যক্ষ সমর্থন ছাড়া ফ্যাসিবাদ গইড়া ওঠে না। টিকতেও পারে না।
গরুর বুদ্ধিবৃত্তিক অবস্থান: প্রত্যেক গরুরই আছে বৈশিষ্ট্যমণ্ডিত এক নিজস্ব লেজ। যা গুটিয়ে ঘোট পাকিয়ে অবস্থান করে তার মস্তিকের কেন্দ্রস্থলে এবং বর্ধিত হয় আর তখন গরু যে কতো কথা বলে আর কথা বলে। আর তখন আমরা সেই সব ষাঁড়গর্ভ গরুবৃন্দকে সম্বোধন করি বুদ্ধিজীবী বলে। গরুর রচনা
ফ্যাসিবাদের টাইমে বুদ্ধিজীবী হিসাবে আমার কাজ কী বা আমি আসলে কী করি? ~ ফ্যাসিবাদ মূলত আমজনতার বিষয়। আমজনতার প্রত্যক্ষ সমর্থন ছাড়া ফ্যাসিবাদ গইড়া ওঠে না। টিকতেও পারে না। যেসব বুদ্ধিজীবী ও রাজনীতিজীবীরা সকল অবস্থায় প্রোপিপল বা জনতাপক্ষ বা সাধারণ মানুষের তরে কার্যকর থাকেন, তারা ফ্যাসিবাদের বিরুদ্ধে আসলে কিছুই করেন না, করতে পারেনও না। বরং পরোক্ষ ভাবে ফ্যাসিবাদের মদদদাতার দায়িত্ব পালন করতে থাকেন তারা। ২. যেহেতু ফ্যাসিবাদের রমরমার কালে সরকারের বিরুদ্ধে কিছু বলা যায় না, কাজেই সে অবস্থায় অনলি বিকল্প জনতার "পশ্চাৎদেশে তৈলমর্দন পূর্বক" বা "পাবলিকের পাছায় তেল দেওয়ার মাধ্যমে" ফ্যাসিবাদের জ্বালানি সরবরাহ। এটিই তখন বুদ্ধিজীবীদের একমাত্র কাজ হইয়া দাঁড়ায়। বুদ্ধিজীবীদের মধ্যে যারা "কেবলই সরকার বিরোধিতার মাধ্যমে জনতার হৃদয় জয় ও পরে সরকার উৎখাত" ধরনের প্রকল্পে স্বপনে বিভোর থাকেন তারা মূলত জনতার মধ্যকার অভ্যাসে পরিণত ফ্যাসিবাদকে নানা রঙে এন্টারটেইন বা বিনোদিত বা উজ্জীবিত করতে থাকেন। তবে তা সরকারের ফ্যাসিবাদ পদ্ধতির বাইরে ভিন্নতর পদ্ধতিতে সংঘটিত হয়। অনেক সময় বোঝাও যায় না যে ফ্যাসিবাদ ঘটতেছে। ওই মিষ্টি বা কল্যাণ ফ্যাসিবাদ সাধারণত ব্যক্তির বিরুদ্ধে পিপল মতামতের শুভ প্রকাশ হিসাবে উদযাপিত হইতে থাকে। ৩. তো এই অবস্থায় পিপল বা জনতা দেশের সরকার এবং বিরোধী পক্ষ এই দুই ফ্যাসিবাদী অভিভাবকের কাছ থেকে পাওয়া দুই ধরনের ফ্যাসিবাদ অনুশীলনে লিপ্ত হয়। এ সময় আইনের শাসন যেমন ব্যাহত হয়, তেমনি ক্ষমতাবান বা সুবিধাপ্রাপ্তদের বিরুদ্ধে পাবলিক রোষও বাড়তে থাকে। তার ফলাফল ও প্রতি ফলাফল হিসাবে সামগ্রিক ভাবে দেশ আরো বেশি ফ্যাসিবাদের মধ্যে নিপতিত হয়। ৪. আমি বুদ্ধিজীবী হিসাবে তাই পিপল রঞ্জনের বিরোধী। এবং আমার কাজ যেহেতু সরকার বিরোধিতাও নয়, কাজেই আমি বুদ্ধিজীবী হিসাবে আসলে কী করি তা জানার দরকার যেমন পিপলের, তেমনি আমারও। ৫. আমি আসলে কী করি? বেশি না, মূলত আমি তিনটা কাজ করি। এক, আমি সরকার, জনসাধারণ ও বিরোধী পক্ষের মধ্যে গাইড়া থাকা ফ্যাসিবাদকে চিহ্নিত করার কাজ করি। এবং তা রাষ্ট্র কইরা দেই। এই ব্যাপারে লোকলজ্জা, লঘুতা, ঘৃণা বা সম্মান নষ্ট হওয়ার ভয়ে ভীত থাকি না। সরকার ও বিরোধী পক্ষকে যেমন তাদের ক্ষমতার সীমা সম্পর্কে অবহিত করি আমার লেখালেখি ও নানান ভঙ্গি বা জেশ্চারের মাধ্যমে তেমনি পিপলের মধ্যকার সুপ্ত ও প্রকাশিত নানান ফ্যাসিবাদী প্রবণতাকে চিহ্নিত করি। বুদ্ধিজীবী হিসাবে এইটা আমার বড় কাজ। এর বাইরে অন্য বুদ্ধিজীবীদের বিরুদ্ধে সমালোচনা জারি রাখা আমার দ্বিতীয় গুরুত্বপূর্ণ কাজ। তৃতীয়টি কী? তা হইল নিজের মতো থাকা। এই থাকাটি সব বুদ্ধিজীবীর আরাধ্য বিষয়। যখন #বুদ্ধিজীবী দায়িত্ব, কতর্ব্য ইত্যাদির চাপে বিবেকের ভূমিকা গ্রহণ করেন তখন তিনি আর বুদ্ধিজীবী থাকেন না। জাতির বিবেক বা বস্তায় পরিণত হন তিনি। জাতির বিবেক নামক বস্তা বা বস্তুধারকটি জাতির সরকার, বিরোধী পক্ষ ও জাতির জনগণের তুলনায় নিকৃষ্ট জিনিস।
সরকার বিরোধিতারে যখন কোনো লোক বুদ্ধিজীবিতা বলবে তখন বুঝবেন এই লোক অন্যদের লগে মিছিলে যাইতে চায় না।
জিয়া হাসানের লেখা পড়তে গিয়া বুঝলাম উনি আমাদের মতো বেশি বুদ্ধিমানদের জন্যে লেখেন না। তিনি লিখছেন: "ফলে যেইটা হচ্ছে, চিন্তা এবং তৎপরতা বাদ দিয়ে, কে কাকে চিনে, কে কার বন্ধু , কার লাইকের সংখ্যা কত এইটাই আজকে বুদ্ধিজীবীতার নির্ণায়ক হয়ে উঠেছে।" এইটা কিছু হইল! আমি জিয়া হাসানের কাছে এমন উপলব্ধির 'গভীরতা' আশা করি নাই। মাহবুব মোর্শেদের লিস্টের যে বুদ্ধিজীবীরা আছেন তাদের কয়জন চিন্তা ছাড়াই বুদ্ধিজীবী? তৎপরতা বুদ্ধিজীবিতার শর্ত যেহেতু না, তাই এই ব্যাপারে চুপ থাকি। কার বন্ধু দিয়া কে বুদ্ধিজীবী হইছেন ওনারা? আর কারই বা কয়টা লাইক? জিয়া হাসান, আপনার গ্রাহকদের মানে নাইমেন না। 
💟 এই তালিকা আরো বড় করা যায় আমি মনে করি। বুদ্ধিজীবীদেরকে মান বা সূক্ষ্মতার মতো শিল্পসম্মত ধারায় দেখার যে বাতিক এমনকি বুদ্ধিজীবীদের মধ্যেও আছে তার সমাপণ দরকার। তরুণ যারা বুদ্ধিজীবিতায় নিজেদের যুক্ত করছেন তাদের এইখানে যুক্ত না করলে শেষমেশ আবারো পুরাতন বুদ্ধিজীবীদের কাইন্ঠামিতে পর্যবসিত হইতে পারে এই লিস্ট। বুদ্ধিজীবিতা কোনো সূক্ষ্মতার ব্যাপার না, তর্কে জিতার ব্যাপারও না । কাজেই আমি চাইবো আপনার এই তালিকায় তারাও আসুক। আর আজফার হোসেন ও নূরুল কবীর মহোদয়কে এইখান থিকা বাদ দিতে পারেন। কারণ তারা প্রতিষ্ঠান স্বীকৃত বুদ্ধিজীবী। নতুন বুদ্ধিজীবীদের তালিকায় তাদেরকে যুক্ত করলে এই তালিকা গুরুত্ব হারাইতে পারে। অদ্ভূত ব্যাপার যে এই দুই বুদ্ধিজীবী নতুন বুদ্ধিজীবীদের বুদ্ধিজীবী হিসাবে প্রকাশিত করার ক্ষেত্রে কোনো সাহায্য করলেন না কখনো! অথচ তারা নাকি র‍্যাডিক্যাল।
