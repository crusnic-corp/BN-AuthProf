বাংলাদেশে লকডাউনটা চায়ে ডোবানো এনার্জি বিস্কিটের মত। খেতে ভারি মজা, কিন্তু একটু বেশি সময় রাখলেই সব আশা আকাঙখা নিয়ে টুপ করে ডুবে যায়!
এই ছবি এতক্ষণে বাংলাদেশের বহু মানুষ দেখে ফেলেছেন নিশ্চয়ই। আশ্রয়ন প্রকল্পের ঘরগুলো স্থানীয় প্রশাসন বানিয়েছিলো যা বছর না ঘুরতেই ভেঙ্গে পড়েছে। এই ঘরগুলো বানানোতে কোন ইঞ্জিনিয়ার যুক্ত ছিলেন কিনা আমাদের জানা নেই। আমি নিজেও ইঞ্জিনিয়ার না। তাও ধরেন ঘরটা আমাকে দেয়া হয়েছিলো আমি চাই এটার মেরামত করতে। আমি কোন বিশেষজ্ঞের কাছে না যেয়ে বাড়ির পাশে সিমেন্টের দোকানে যেয়ে বললাম ভাই ঘরের দেয়াল ফেটে ফাকা হয়ে গেছে সিমেন্ট দেন। তারপর সিমেন্ট এনে এই ফাকা যায়গায় দিয়ে দিলাম, শক্ত হয়ে গেল, রঙ করে দিলাম, ব্যাস, মনে হলো সমস্যার সমাধান হয়ে গেছে। ঘরে আবার বসবাস করতে শুরু করলাম। কিছুদিন পর পুরো ঘর মাথার উপর ভেঙ্গে পড়লো। হতে পারে না এমন? আপনি ইঞ্জিনিয়ার না হয়েও বোঝেন যে এইভাবে এই ঘর মেরামত করা যাবেনা। ঘর দাঁড়িয়ে থাকবে যে পিলার বা খুটির উপর সেগুলো এখানে নেই বা দুর্বল। তাই খুটি মজবুত না করে প্লাস্টার করলে লাভ নেই ঘর ভেঙ্গে পড়বে। এবার আরেকটা ঘটনা চিন্তা করি৷ এই ঘরের জন্য আমি সরাসরি দোকানে না যেয়ে আমার এক ইঞ্জিনিয়ার বন্ধুকে ফোন দিয়ে বললাম, বন্ধু আমার ঘরের দেয়ালে ফাটল ধরসে, প্লাস্টার করলে কি ঠিক হবে?কোন সিমেন্ট দিয়ে করবো? বন্ধু তো এত কিছু জানে না বা জানতে চাইলেও আমি মানতে না চেয়ে বললাম আপাতত নাম বলো সিমেন্টের, প্লাস্টার করে দেখি কাজ হয় কিনা, না হলে ইঞ্জিনিয়ার ডেকে আনবো। তারপর বন্ধুর কথামত এই ঘর প্লাস্টার করে ঘুমাতে যেয়ে পুরো ঘর আমার মাথায় ভেঙ্গে পড়লো। এটাইতো হবার কথা নাকি? তো এটুকু যদি বোঝেন ঘরের ব্যাপারে, এরচেয়ে লক্ষ কোটি গুণ জটিল ঘর আপনার শরীর সেটা নিয়ে কেন বোঝেন না যে রোগ হলে দোকানে যেয়ে লক্ষণ বলে ওষুধ খাওয়াটা চিকিৎসা না কিংবা ডাক্তারকে ফোন করে ওষুধের নাম জানতে চাওয়া চিকিৎসা না? খুব সাধারন একটা সমস্যা, জ্বর। আপনি দোকানে যেয়ে বললেন, দোকানদার নাপা দিলো সাথে এন্টিবায়োটিক, গ্যাসের ওষুধ ইত্যাদি দিয়ে দিলো। আপনি খুশি মনে ২ দিন খেয়ে দেখলেন জ্বর নাই। ভাবলেন বাহ, ডাক্তার দেখানোর আর কি দরকার। ৫ম দিনের পর থেকে আপনার হঠাৎ শ্বাসকস্ট শুরু হলো কিংবা প্রচন্ড দুর্বলতা, মাথাব্যাথা, নিয়ে হাসপাতালে ভর্তি হলেন, জানলেন আপনি করোনা আক্রান্ত কিংবা ডেঙ্গু, অথবা মাঝে মাঝে সন্ধ্যায় জ্বর আসতো, নাপা, এন্টিবায়োটিক খেলে চলে যেত, ডাক্তার দেখান নি, পরে দেখা গেল আপনার পেটে যক্ষা হয়েছে (কাশি ছাড়াও যক্ষা হতে পারে) কিংবা সিম্পল জ্বর এর পেছনে ক্যান্সারও লুকিয়ে থাকতে পারে। সুতরাং এইসব লক্ষণ দেখে চিকিৎসা দেয়া আসলে চিকিৎসা না৷ এটাকে বলে সিম্পটমেটিক ট্রিটমেন্ট যা রোগের উপশম হয়তো করতে পারে, রোগ সারায় না। ওষুধের দোকানদার কিংবা হাতুড়ে ডাক্তার আপনার রোগের উপশমের জন্য সাময়িক কোন উপায় হয়তো বলে দিতে পারে, যেটা আপনিও দুদিন ওষুধ কোম্পানির লোকের সাথে ঘুরলে শিখে যাবেন কিন্তু আসলে সে আপনার ক্ষতি করে রোগটা আসলে কি সেটা জানার সুযোগ না দিয়ে। দুর্ভাগ্যজনকভাবে কিছু কিছু চিকিৎসকও এ ধরনের সিম্পটমেটিক চিকিৎসা দেন, জ্বরের জন্য এক বড়ি, কাশির জন্য এক সিরাপ, গ্যাসের জন্য দুই বড়ি, মাথা ব্যাথার জন্য এক বড়ি, রুচি বাড়ানোর জন্য এক বড়ি এভাবে যা যা লক্ষণ বলেন তার তার ওষুধ লিখলেই হয়ে গেল প্রেসক্রিপশন কিন্তু এটা ডাক্তারি হলো না, এটা হলো আপনার সাপোর্টবিহীন ভাঙ্গা ঘরে সিমেন্টের প্লাস্টার। সুতরাং আপনি রোগাক্রান্ত হলে অবশ্যই স্বীকৃত ডাক্তারের কাছে যাবেন, এবং নিজে আপনার রোগের কারন না বলে (যেমন বৃষ্টিতে ভিজছি তাই ঠান্ডা লেগে জ্বর আসছে) সমস্যাগুলো নিয়ে ডাক্তার যেভাবে প্রশ্ন করে সেভাবে উত্তর দেবেন, পরীক্ষা করবেন, এভাবেই আপনার রোগটি বের হয়ে আসবে এবং সেই অনুযায়ী চিকিৎসা। আপনার রোগটি যদি কোন ডাক্তার ইতিমধ্যে নির্ধারন করে থাকেন এবং তা দীর্ঘমেয়াদী ও জটিল হয় (যেমন ডায়াবেটিস, হৃদরোগ, ক্যান্সার ইত্যাদি) সেক্ষেত্রে প্রয়োজন অনুসারে যথাযথ বিশেষজ্ঞের পরামর্শ নেবেন (যেমন এই ভাঙ্গা ঘরের সমস্যার সমাধানের জন্য আমি নিশ্চয়ই ইলেক্ট্রিক্যাল ইঞ্জিনিয়ার এর কাছে যাবো না), তিনি যেভাবে যা করতে বলবে সেভাবেই চলবেন, সেটা ওষুধ হতে পারে, খাবার হতে পারে, ব্যায়াম হতে পারে ইত্যাদি। ঠিকঠাকভাবে মেনেও ফল না পেলে আবারও পরামর্শ নেবেন, কেননা সমস্যা আরও যায়গায় থাকতে পারে। কিন্তু সেটি না করে আপনি হঠাৎ ফেসবুকে কোন ভিডিও দেখলেন যে অমুক পাতা খেলে কিংবা ওমুক ডায়েট করলে ডায়েবেটিস ভালো হয়, ইনসুলিন নেয়া লাগেনা সেটা দেখে আপনি বিশেষজ্ঞের পরামর্শ বাদ দিয়ে ঐ ভিডিওর মত কাজ শুরু করলেন, তাতে হয়তো সাময়িক উপকার পাবেন কিন্তু সমস্যার সমাধান হবেনা, সেটি আরও বেড়ে এমন প্রকট আকার ধারন করবে যেখান থেকে ফিরে আসার উপায় থাকবে না। তাই মনে রাখুন, কোন সমস্যায় কি ওষুধ সেটি ডাক্তারি নয় বরং কোন সমস্যায় কি কি রোগ হতে পারে এবং তার কি কি সমাধান আপনার জন্য উপযোগী (ওষুধ সহ) সেটি বের করাই হলো চিকিৎসা। চিকিৎসক দিয়ে চিকিৎসা করুন, ওষুধ দিয়ে না।
বাংলাদেশে বেসরকারি ৩৫ বছরের কম বয়সী বেসরকারি চিকিৎসকদের চেয়ে (এমনকি তারা ৮০ টি বেসরকারি কোভিড-১৯ ল্যাব, ৬৬টি বেসরকারি কোভিড হাসপাতালে কোভিড রোগীর চিকিৎসায় জড়িত থাকলেও) বন্ধ থাকা শিক্ষা প্রতিষ্ঠানের শিক্ষার্থীরা, আইনজীবীরা, সিটি কর্পোরেশনের পরিচ্ছন্নতাকর্মীরা এমনকি রোহিঙ্গারাও কোভিডের-১৯ ভ্যাকসিন পাবার ক্ষেত্রে বেশি গুরুত্বপূর্ণ। ২৮ ক্যাটেগরির মানুষের ভ্যাকসিন রেজিস্ট্রেশনের সুযোগ হয়েছে তার মাঝে ঠাই হয়নাই অভাগা বেসরকারি চিকিৎসক ও অন্যান্য স্বাস্থ্যকর্মীদের। ভাবেন একবার পিপিই পরে এক বেসরকারি চিকিৎসক কোভিড পজিটিভ রোগীর চিকিৎসা করছে হাসপাতালে বসে তার টিকার অগ্রাধিকার নাই অথচ বন্ধ থাকা প্রতিষ্ঠানের কিংবা ঘরে বসে অফিস করা পেশাজীবীদের (আমি তাদের ছোট করছিনা, চিন্তার খোরাক দিচ্ছি, ভাবুন কে বেশি ঝুকিতে) অগ্রাধিকার আছে৷ কি বিচিত্র এই দেশ!
একটা ভুয়া খবর ভাইরাল হয়েছে, চীনের সিনোফার্ম ভ্যাকসিন নাকি বিশ্বের সবচেয়ে অনিরাপদ ভ্যাকসিন। একটা তাইওয়ানীজ পত্রিকার ছবি তুলে এই খবর ভাইরাল করা হচ্ছে। চলুন একটি নিজেরা ইনভেস্টিগেট করি। তাইওয়ানীজ ঐ পত্রিকায় গতকাল খবরটি ছাপা হয় যেখানে বলা হয় সাংহাই এর একজন ভ্যাকসিন এক্সপার্ট ডা. তাও লিনা সোশাল মিডিয়ায় জানিয়েছেন সিনোফার্মের কোভিড-১৯ ভ্যাকসিনে ৭৩টি সাইডইফেক্ট আছে যে কারনে এটা পৃথিবীর সবচেয়ে আনসেইফ ভ্যাকসিন। তার এই বক্তব্যের পর সেটা বিভিন্ন দেশের মিডিয়ায় প্রচার হয় এমনকি বাংলাদেশের ঢাকা ট্রিবিউনও প্রচার করে। মজার ব্যাপার হচ্ছে মূল বক্তব্যদাতা ডা. তাও লিনা কিছুক্ষন পরেই জানান যে আন্তর্জাতিক মিডিয়া তার কথা ভুলভাবে প্রচার করছে। এটি মূলত সার্কাস্টিক (ব্যাঙ্গাত্নক) পোস্ট ছিলো, সিনোফার্মের ম্যানুয়ালে সাইড ইফেক্টের কিছু ভুল ধরতে সে সার্কাস্টিকভাবে এই পোস্ট দিয়েছিলো যা অন্যরা ভুল বুঝেছে। একারনে সে তার মূল পোস্ট মুছে ফেলেছে। ডা. তাও জানিয়েছেন তিনি নিজেই সিনোফার্মের ভ্যাকসিনের প্রথম ডোজ নিয়েছেন এবং আগামী শনিবার ২য় ডোজ নেবেন! সুতরাং এই নিউজে বিভ্রান্ত হবার কিছু নেই। সিনোফার্মের কোভিড ভ্যাকসিন সব ধরনের ট্রায়ালের মাধ্যমে সেফটি ও ইফিকেসি প্রমান করেই বিশ্বস্বাস্থ্য সংস্থা সহ বিশ্বের ৬১ টি দেশে অনুমোদন পেয়েছে যার মাঝে ইউরোপীয় দেশ হাঙ্গেরিও আছে, আছে আরব আমিরাতও। ডা. লিনা যদি ব্যাংগাত্নকভাবে না বলে সত্যিকার অর্থেই বলতেন তাও সেটা তাকে প্রমাণ করতে হতো, বিজ্ঞানে প্রমান এর বিকল্প নেই। কোভিডের ভ্যাকসিনগুলো মানবদেহে সেইফ কিনা সেটা বড় বড় ট্রায়াল করে প্রমাণ করার পর এবং সেইসব ডাটা শত শত বিজ্ঞানী রিভিউ করার পরেই এগুলো ব্যবহারের অনুমোদন দেয়া হয়। একজন হঠাত করে কোন রকম প্রমাণ ছাড়া কোন কথা বলে ফেললেই সেটা বিশ্বাস করা যাবে না। অতীতেও এমন অনেকে অনেক কিছু বলেছেন যেমন কিছুদিন আগে ফ্রান্সের একজন নোবেল পুরষ্কারপ্রাপ্ত বিজ্ঞানীর নামে কথা ছড়িয়েছিলো যে তিনি বলেছেন কোভিডের ভ্যাকিসিনের কারনে করোনা আরও ভয়াবহ হচ্ছে এবং যারা ভ্যাকসিন নিয়েছেন তারা ২ বছরের মাঝে মারা যাবেন। এই কথা ভিত্তীহীন সেটাও বহু বিশেষজ্ঞ প্রমাণ করেছেন। সুতরাং কেউ একজন (যিনি যত বড় বিজ্ঞানী/বিশেষজ্ঞই হোক না কেন) একটি কথা বললে এবং সেটি সোশাল মিডিয়ায় দেখলেই বিশ্বাস করে ফেলবেন না। যাচাই করবেন, গুগল সার্চ করবেন, অথনেটিক সোর্স খুজবেন, অন্যান্য বিশেষজ্ঞরা কি বলেছেন সেটা পড়বেন। স্মার্টনেস এটাই, কনস্পিরেসি থিওরিতে ভেসে যাওতা স্মার্টনেস না। শিক্ষা আপনাকে যাচাই করতে শিখিয়েছে সুতরাং যা দেখবেন তা যাচাই করে নিন। আমার এই পোস্টের তথ্যও যাচাই করে নিতে পারেন, তথ্য সবার জন্যই উন্মুক্ত। 
"মেসি একা কি করবে" ইজ লোডিং। জনস্বার্থে এটাকে ট্রেডমার্ক করে ফেলা উচিত!
আমাদের সমাজে প্রচলিত একটি বড় ভুল ধারনা হলো বৃষ্টিতে ভিজলে 'ঠান্ডা লাগে' বা জ্বর আসে৷ এই ধারনা শিক্ষিত নিরক্ষর ধনী গরীব সবার মাঝে এমনকি ডাক্তারদের মাঝেও আছে। বাস্তবতা হচ্ছে বৃষ্টিতে ভেজার সাথে কিংবা ভেজা কাপড় গায়ে শুকানোর সাথে জ্বর আসা বা ঠান্ডা লাগার সরাসরি কোন সম্পর্ক নেই। কেন সম্পর্ক নেই সেটা বোঝার আগে আমরা বোঝার চেস্টা করি জ্বর কেন হয় বা ঠান্ডা লাগা বলতে কি বুঝি। ঠান্ডা লাগা বলতে সাধারন ভাবে আমরা হাচি/নাক দিয়ে পানি পড়া/কাশি/গলা খুশখুশ/গলা বসে যাওয়া/জ্বর ইত্যাদি বুঝি। এই উপসর্গগুলো অনেক কারনেই হতে পারে তবে সবচেয়ে কমন কারন হলো জীবাণু৷ সাধারনত কিছু ভাইরাস (৯০% এর বেশি ক্ষেত্রে) বা ব্যাক্টেরিয়া আমাদের নাক দিয়ে ঢুকে গলা ও ফুসফুসে প্রবেশ করলে এই লক্ষণগুলো প্রকাশ পায় যা অধিকাংশ ক্ষেত্রেই ৫-৭ দিনের মাঝে সেরে যায়। এছাড়াও আরেকটি কারনে এগুলো হতে পারে সেটা হলো এলার্জি৷ ধুলা/ফুলের রেণু ইত্যাদিতে অনেকের এলার্জি থাকে, কারো কারো ঠান্ডা বাতাস বা পানির সংস্পর্শে এলার্জিক রিএকশন হতে পারে তবে এই ধরনের লোকের সংখ্যা কম। ঠান্ডা পানিতে এলার্জি সাধারনত চামড়ায় দেখা যায়, লাল হওয়া, ফুলে যাওয়া ইত্যাদি। সাধারন অর্থে ঠান্ডা লাগা বলতে আমরা যা বুঝি তেমন কিছু কারও কারও ঠান্ডা বাতাসে শ্বাস নিলে হতে পারে। তবে এটা সাময়িক, স্বাভাবিক বাতাসে চলে আসার কিছু পরেই এটা বন্ধ হয়ে যায়। সুতরাং বোঝা গেল বৃষ্টিতে ভেজার সাথে জ্বর আসা বা ঠান্ডা লাগার কোন সম্পর্ক নেই। তবে বৃষ্টির পানিতে যদি এলার্জেন থাকে (যেমন ধুলাবালি ইত্যাদি), সেখান থেকে কারও কারও এলার্জিক রিএকশন এর কারনে সাময়িকভাবে ঠান্ডা লাগার লক্ষণ প্রকাশ পেতে পারে৷ ৩-৪ দিনের লক্ষণ এর ক্ষেত্রে ৯৯% সময়েই জীবাণু দায়ী। বৃষ্টিতে ভিজলে এই জীবাণু আপনার শরীরে সহজে প্রবেশ করে ব্যাপারটা এমনও না। বায়ুবাহিত এসব জীবাণু বাতাসের মাধ্যমেই নাক দিয়ে ঢুকে ফুসফুসে যায়। অনেকে বলার চেস্টা করেন বৃষ্টিতে শরীরের তাপমাত্রা কমে দিয়ে রোগ প্রতিরোধী এন্টিবডিগুলো কার্যকারিতা হারায়। কম তাপমাত্রার কারনে এভাবে কার্যকারিতা হারাতে শরীরের অভ্যন্তরীন তাপমাত্রা অনেক অনেক কমে যেতে হবে যা বৃষ্টিতে সারাদিন ভিজলেও সম্ভব না (অন্তত আমাদের দেশে)। তাহলে বৃষ্টিতে ভেজার পর কারও কারও জ্বর আসে কেন? উত্তরটা হচ্ছে কিছু মানুষের এমন হতে পারে, সেটার কারনও অধিকাংশ সময়ই জীবাণু, হঠাৎ বৃষ্টিতে মানুষ একজায়গায় জড়ো হয় বৃষ্টি কমার আসায়, ভিড়ের মাঝে বায়ুবাহিত বা ড্রপলেট বাহিত জীবাণু সহজে ছড়ায় তাই ১ জন থেকে ১০ জনে ছড়ানোর সুযোগ পায়। সুতরাং দয়া করে এই সময়ে জ্বর, সর্দি, কাশি, গলা ব্যাথা, মাথা ব্যাথা, গলা বসে যাওয়া, গলা খুশ খুশ ইত্যাদি লক্ষণ দেখা দিলে বৃষ্টির উপর দায় না চাপয়ে ভাবুন এটা কোন জীবাণুর কাজ। আর এই সময়ে শ্বাসতন্ত্রের জীবাণু মানেই প্রায় শতভাগ ধরে নিতে হবে করোনা৷ আজ ১১ হাজারের বেশি মানুষের করোনা শনাক্ত হয়েছে যাদের বড় অংশ ঢাকার বাইরে, গ্রামাঞ্চলের৷ এই ১১ হাজার মানুষের অনেকেই হয়তো মনে হয়েছিলো বৃষ্টিতে ভিজে ঠান্ডা লেগেছে, করোনা হয়নি৷ এমনকি আজ যে ১৬৩ জন মারা যাবার খবর এসেছে তাদেরও অনেকে এমনটি মনে করেছিলেন। এদের মাঝে গ্রামের খেটে খাওয়া লোক যেমন আছে তেমনি সারাদিন এসিতে থাকা শহুরে অফিসারও আছেন, ৫ ওয়াক্ত নামাজ পড়া পরহেজগার মুসলিম যেমন আছেন তেমনি শাস্ত্র মানা সনাতন ধর্মীও আছেন৷ সুতরাং আমার করোনা হবেনা বা হয়নি কারন আমি গ্রামে থাকি বা আমি খেটে খাই বা আমি এসিতে থাকিনা বা আমি ধর্ম কর্ম করি বা আমি বৃষ্টিতে ভিজেছি এসব বলার কোন সুযোগ নেই ভাই। করোনা এখন সরাসরি শ্বাসকস্ট দিয়ে শুরু হয়না বা জ্বর দিয়ে শুরু হয়না, নাক দিয়ে পানি পড়া বা হালকা গলা খুশখুশ দিয়ে শুরু হয়ে আপনাকে আইসিইউ পর্যন্ত নিয়ে ছাড়তে পারে। সেখান থেকে আপনি এবং আপনার কারনে আক্রান্ত আপনার মা বাবা ভাই বোন ছেলে মেয়েরা ফিরে আসতে পারবে কিনা তার গ্যারান্টি কারও কাছে নাই। সারা দেশে এখন র‍্যাপিড এন্টিজেন ও পিসিআর পরীক্ষা হয়৷ আপনার নিকটস্থ উপজেলা স্বাস্থ্য কমপ্লেক্স কিংবা অন্য সরকারি হাসপাতালে গেলে সরকারি খরচে মাত্র ১০০ টাকায় করোনা পরীক্ষা করতে পারবেন। 'ঠান্ডা লাগা' ধরনের যেকোন লক্ষণ দেখা দিলেই (জ্বর থাকুক বা না থাকুক) কিংবা এমন কোন রোগীর কাছাকাছি গিয়েছেন মনে হলে অবশ্যই দেরি না করে করোনার পরীক্ষা করুন। আপনার রোগ ধরা পড়লে চিকিৎসায় দ্রুত ভালো হবেন এবং আপনার পরিবারের মাঝে ছড়ানো থেকে রক্ষা করতে পারবেন। রোগ ধরা না পড়লে অজান্তে ছড়িয়ে বেড়াবেন ১ জন থেকে ১০ জনে, তাদের মাঝে মারা যাবে কেউ কেউ, দায়ী থাকবেন আপনি (যদি বেচে থাকেন) আর হ্যা, এই কঠিন গুমোট সময়ে মন খারাপ থাকলে এবং ভিড় এড়িয়ে বৃষ্টি উপভোগ করে ভেজার সুযোগ থাকলে আমাদের মত ভিজে নিতে পারেন, এমন বর্ষাকাল পৃথিবীর আর খুব বেশি দেশে পাওয়া যায় না!
ক্লাসে জানানো হলো যুক্তরাজ্যে চাইলেই গবেষণার জন্য এনিমেল মডেল (অধিকাংশ সময় ইঁদুর) এর উপর যা ইচ্ছা তাই এক্সপেরিমেন্ট করা যায় না। ইঁদুর এর ইদুরাধিকার আছে! তাকে কেমন ঘরে থাকতে দেয়া হবে তার মাপ আছে, তার কতটুকু ক্ষতিকরা যাবে, কি প্রয়োগ করা যাবে এসবেরও "সহনীয়" মাত্রা আছে! ভাবলাম এই ব্রিটিশেরাই জালিয়ানওয়ালাবাগে গুলি করে নিরপরাধ তিন শতাধিক মানুষ মেরেছিলো, ২০০ বছরের পাপের ইতিহাস এদের। এরা হঠাত এমন "ভদ্র" ও "সভ্য" হলো কি করে বুঝলাম না।
এ যাবত কোন কাজ কোনদিন নাকে মুখে না লাগায়ে শেষ মুহুর্তের আগে করেছি বলে মনে পড়ে না! #adrenaline
আহারে জীবন...শত বছর বেচেও জীবন দেখা হয়না আমাদের, ওরা দেখে ফেলে উনমানুষের মত বেচে।
এই ছবিটার কয়েক রকম অর্থ হতে পারে। তারা স্পাইসি জ্যাম দিচ্ছে ১৪০ টাকায় বা স্পাইসি জ্যাম ও জুস (বিভিন্ন ধরনের হতে পারে) দিচ্ছে ১৩০ টাকায় কিংবা স্পাইসি জ্যাম ও স্পাইসি জুস দুটোই আছে ১৩০ টাকা মূল্যে, ইত্যাদি। স্পাইসি জ্যামের ব্যাপারটা কেমন যেন বিভ্রান্তিকর মনে হওয়ায় ইতস্তত করছিলাম অর্ডার দিতে। পরে হাতে আসার পর দেখা গেলো সেটা আসলে কি জিনিস (ছবি কমেন্টে)!
ভ্যাকসিন কোন মার্কেট শপিং না যে এই জামার এই ডিজাইন পছন্দ হয়নাই বা এই কালার পছন্দ হয়নাই তাই অন্যটা এমন বাছাইয়ের সুযোগ থাকবে। করোনা আসার আগে কতজন জানতেন যে অন্যান্য ভ্যাকসিনেরও বিভিন্ন ব্র‍্যান্ড আছে, কখনো সেগুলো জিজ্ঞেস করেছেন যে আমি এই ব্র‍্যান্ড না নিয়ে ঐ ব্র‍্যান্ড নেবো? ভ্যাকসিনের ব্যাপারটাই এমন যে যত দেরি করবেন তত বেশি নিজে ঝুকিতে থাকবেন অন্যকেও ঝুকিতে ফেলবেন। এখানে ব্যক্তিগত চয়েসের সুযোগ নেই। প্যান্ডেমিক কন্ট্রোল কোন চয়েসের বিষয় না, এটি সামগ্রিক বিষয়। এস্ট্রাজেনিকা নেবো না ফাইজার নেবো কিংবা সিনোফার্ম নেবোনা মডার্না নেবো এইসব কথা ফাত্রামি ছাড়া আর কিছু না।
আত্নবিশ্বাস আর প্রশংসার ফাদ! একটি বাস্তব অভিজ্ঞতার কথা বলি৷ মাস্টার্স কোর্সে তখন বিলাতে। শুরুতে সেখানে গিয়ে ইংরেজদের ক্লাসে ভাঙ্গা ইংরেজীতে সম্পূর্ণ নতুন ডিসিপ্লিনে কিভাবে শিখবো সেই নিয়ে খুবই হীনমন্যতায় ছিলাম। কিছুদিন পরে দেখা গেল, ব্যাপারটা অতো কঠিনও না যতটা ভাবছি, পরীক্ষায় ভালো ফল পেতে শুরু করলাম। কনফিডেন্স বেড়ে আকাশে উঠলো৷ দুই চারজন এশিয়ান ক্লাসমেট পড়া বুঝে নিতে আসা শুরু করলো, মানে ক্লাস সেলিব্রিটি টাইপ অবস্থা! কোর্সের মাঝামাঝি সময়ে মেইল পেলাম ৯ তারিখ দুপুর ১২ টার মধ্যে এসাইনমেন্ট জমা দিতে হবে। ওদিকে আত্নবিশ্বাসের জোসে আমি ভেবে নিয়েছি ১২ তারিখ ৯ টায় জমা দিতে হবে। তো ৯ তারিখ দুপুর ১ টায় যখন এসাইনমেন্ট জমা দেইনি এমন মেইল পেলাম তখন মাথায় হাত! কোর্স কোওর্ডিনেটরের হাতে পায়ে ধরে অনুরোধ করলাম একটা দিন সময় দেন, আমি সারা রাত জেগে এসাইনমেন্ট করবো, ভুলটা আমিই করেছি স্বীকার করলাম। ভাগ্য ভালো, সময়টা আমাকে দেয়া হয়েছিলো। ভুল করলে স্বীকার করে নিতে দোষ নেই। মানুষের আত্নবিশ্বাস তুঙ্গে থাকলে এ ধরনের ভুল বেশি হয়। প্রশংসা আর আত্নবিশ্বাস আমাদের জন্য অসংখ্য এমন ফাদ তৈরি করে। এখন ইনফোডেমিকের জুগে প্রচার মাধ্যম অজস্র, সে তুলনায় ঘটনা কম। আবার সোশাল মিডিয়ায় মানুষ বাবলে বাস করে, বন্ধু তালিকায় নিজের মত ধ্যান ধারনা লোকই বেশি থাকে৷ ফলে সেখানে যা বলা হয় বা করা হয় তার পক্ষে সমর্থন ভালোই পাওয়া যায়। লাইক শেয়ার আমাদের মস্তিষ্কের রিওয়ার্ড পাথওয়ে কে ট্রিগার করে, নেশার মত আমরা আরও লাইক শেয়ারের আশায় কনটেন্ট বাড়াতে থাকি। এই প্রশংসা দক্ষতার মানদন্ডকে অনেক নিচে নামিয়ে আনতে পারে। খুব অল্প কিছুকেই তখন অনেক বড় মনে হয়, সহজে লিজেন্ড, জিনিয়াস ইত্যাদি খ্যাতি পাওয়া যায়। প্রশংসার বাবল জগতের সেলিব্রিটি হওয়াটা হয়ে যায় নেশা। টিকটক লাইকি এগুলোও তাই। এই বাবলে থেকে আমাদের সত্যিকার অর্থে নতুন কিছু শেখা হয়না, আত্নউন্নয়ন হয়না, বড় কাজ করা হয়না৷ আমরা তখনই ভুলগুলো করে ফেলি, বাবল ফেটে যায়। পরিমনিও তাই করেছে, সুর্বন আইজ্যাক নামের এক ছেলের পাগল বাবাও তাই করে আর তানবিরুল মিরাজ রিপনও তাই করেছে। তানবিরুল মিরাজ রিপন ছেলেটি অধ্যাপক চমস্কিকে নিয়ে যে কান্ডটি করেছে সেটিও এই ট্র‍্যাপের ব্যতিক্রম না। ধারনা করছি ছেলেটির বয়স ৩০ এর কম, প্রোফাইলে কাজের অভিজ্ঞতার বর্ণনা ও অন্যান্য পোস্ট দেখলে বোঝা যায় তার সত্যিকার অভিজ্ঞতা কম, প্রশংসার বাবল বেশি। সেই বাবল তাকে এত বেশি কনফিডেন্স দিয়েছে যে সে মনে করেছে নোয়াম চমস্কির সাক্ষাৎকার কোন রকম প্রস্তুতি ছাড়াই নিয়ে ফেলতে পারবে। উল্লেখ্য নোয়াম চমস্কি বাংলাদেশীদের সাথে কিংবা বাংলাদেশ নিয়ে এই প্রথম সাক্ষাৎকার দিচ্ছেন এমন না। এর আগেও তিনি অনেকবার কথা বলেছেন বাংলাদেশের জেনোসাইড নিয়ে৷ উনার মত একজন ক্ষনজন্মা ব্যক্তিত্বের সাক্ষাতকার নেবার আগে অন্তত বছরখানেক তা উপর স্টাডি করা প্রয়োজন। চমস্কিকে ব্যবহার করে বিখ্যাত হবার নেশাটা দোষের না হয়তো কিন্তু সে জন্যেও এইটুকু ন্যূনতম প্রস্তুতি লাগবে। তার আগে আরও অনেকের সাক্ষাৎকার নিয়ে নিজের অভিজ্ঞতা ও দক্ষতা বাড়িয়ে নিতে হবে। এর কোনটি ছাড়াই স্রেফ আত্নবিশ্বাসের জোরে লাফিয়ে পড়াটা মোটেও কাজের কথা না। আমরা এক লাফে ৫ তলায় উঠি না, প্রতি তলা ছুয়েই আসতে হয়। আমি তাই সত্যিকার অর্থেই চাই, আমার বন্ধু বা শুভাকাঙ্খীরা আমার প্রশংসা না করুক বরং সমালোচনা করুক, যেন আত্নবিশ্বাসের টক্সিসিটি গ্রাস না করে, আরও শেখার ও দক্ষ হবার সুযোগ দেয়। আশা করি তানবিরুল ভাইও এভাবে শেখার চেস্টা করবে। শুভকামনা তার জন্য।
একজন মানুষের নিখোজ হওয়ার সাথে তার বক্তব্যের হেইট স্পিচ, উগ্রবাদীতা, রিলিজিয়াস ফ্যানাটিজমকে সম্পর্কিত করাটাও ভিকটিম ব্লেমিং৷ প্রতিটি মানুষেরই ন্যায় বিচার পাবার অধিকার আছে।
পরিমনির উপর ধর্ষণচেস্টার ঘটনায় পরিমনির শোবিজ লাইফস্টাইলকে দায়ী করা লোকদের সাথে ধর্ষণের জন্য নারীর পোশাক দায়ী বলা লোকদের কোন পার্থক্য নেই। এরা সবাই ভিকটিম ব্লেমার। কোন মানুষ এইসব ভিকটিম ব্লেমারদের ফর্মুলা মোতাবেক জীবনযাপন না করলে তার উপর যেকোন অন্যায়ের ক্ষেত্রেই এরা অপরাধীদের চেয়ে ভিকটিমের দোষ ধরায় বেশি তৎপর থাকে। এরা সমাজে ক্যান্সার। যতক্ষণ না এই ভিকটিম ব্লেমিং কালচার সমাজ থেকে বিলুপ্ত হচ্ছে ততদিন এই দেশ নারীর জন্য নিরাপদ হবেনা।
যত চাকচিক্য আর ক্ষমতাই হোক, জলিয়াতি করে পার পাওয়া এখন আর সহজ না। বিদেশযাত্রীদের কোভিড-১৯ পরীক্ষার ভুয়া রিপোর্টের সাথে সংশ্লিষ্ট থাকার অভিযোগে ৪টি ল্যাবে বিদেশগামী যাত্রীদের কোভিড পরীক্ষার কার্যক্রম সাময়িকভাবে স্থগিত করা হয়েছে। দলালচক্রের সদস্যদের গ্রেপ্তারও করা হচ্ছে নিয়মিতভাবে। আপনি যদি বিদেশযাত্রী হন এবং আপনাকে কোন নাম্বার থেকে ফোন করে রিপোর্ট পাল্টে দেবার অফার দিয়ে টাকা চাওয়া হয় তাজলে জেনে রাখুন তারা ফ্রড৷ তাদের তথ্য আইনশৃংখলা বাহিনীকে দিয়ে সহায়তা করুন। মনে রাখবেন পজিটিভ হওয়া সত্ত্বেও ভুয়া রিপোর্ট নিয়ে অন্য দেশে গেলে সেই দেশে ঠিকই ধরা পড়বেন এবং তখন অপমানজবনকভাবে ফিরে আসতে হবে জরিমানা সহ, এমনকি বাংলাদেশ থেকে অন্যান্য যাত্রীদের যাওয়ায় বন্ধ হয়ে যেতে পারে। তাই কোন বিদেশযাত্রীর কোভিড পরীক্ষার ফলাফল পজিটিভ আসলে প্লেনের টিকেটের খরচ ও খরচের টাকা নস্ট হলেও কমপক্ষে ৭ দিন অপেক্ষা করে পরে আবার যাওয়ার চেস্টা করুন। ভুয়া রিপোর্ট নিয়ে যাবার চেস্টা করলে ক্ষতির অংকটা আরও বড় হবে।
আগে বানান নিয়ে নিশ্চিত হতে অনলাইন নিউজ পোর্টাল দেখতাম। আমি "পরা" শব্দটিকে বিলুপ্তপ্রায় শব্দ ঘোষণা করার জন্য বাংলা একাডেমির কাছে দাবী জানাচ্ছি!
-ভাই আপনি হরর সিনেমা দেখেন না কেন, ভয় পান? - হ্যা - ধুর মিয়া, এত বড় হয়ে ভুতের ভয় পান, আপনি না ভুত বিশ্বাস করেন না? - ভুতের বিশ্বাস আর ভয় পাওয়া দুইটা দুই জিনিস। ভুত বলে কিছু নাই এই জ্ঞানের জন্মই তো হলো কদিন আগে কিন্তু ভয়ের ব্যাপারটা তো প্রাগৌতিহাসিক, ইভোলিউশনারি, সেই গুহাবাসী মানবদের অন্ধকারের ভয় থেকে আসা। কোন জ্ঞানে তা যাবে?! শোন, তোমাকে আমার ভয়ের গল্পগুলা বলি। ঠিক কবে থেকে শুরু হইসিলো জানিনা তবে ছোটবেলার কথা যতদূর মনে করতে পারি ভয় আমার সব সময়েই ছিলো। ক্লাস ৫/৬ এ যখন পড়ি তখন আমাদের বাসা ছিলো ৪ তলায়, ভরদুপুরে স্কুল থেকে ফিরতাম। সিড়ি দিয়ে উঠতে তখন ভয় লাগতো। মনে হতো প্রতি তলার সিড়ি ঘুরতেই দেখবো কেউ একজন সিড়ির কোনায় বসে আছে!! ঝাড়া দৌড় মেরে ৪ তলায় উঠে হাপাতাম শব্দ করে। সে সময় এতই ভয় পেতাম, টয়লেটে গেলে দরজা লাগাতাম না, মামা বা আব্বাকে বলতাম দরজা চাপিয়ে হালকা একটু ফাকা করে তাদের হাত দিয়ে রাখতে যেন বুঝতে পারি পাহারায় কেউ আছেন! রাতে একা ঘুমানোর তো প্রশ্নই আসেনা, বাবা মা অথবা মামা চাচাদের সাথে ঘুমাতাম, ডিম লাইট জ্বালানো থাকতো। নানী আমাকে ভয় তাড়ানোর জন্য কিছু দোয়া শিখিয়েছিলেন। রাতে ঘুমানোর আগে সেগুলো বিড়বিড় করে পড়ে ডানে বামে উপরে নিচে সামনে পেছনে আর বুকে ফু দিয়ে অদৃশ্য সুরক্ষা দেয়াল বানাতাম (এই জিনিস আমি মেডিকেল ফাইনাল ইয়ার পর্যন্ত করেছি এমনকি তার পরেও!)। এখন জানি কেন সেই দোয়া পড়লে মনে সাহস নিয়ে ঘুমাতে পারতাম, জাফর ইকবাল স্যারের হরর গল্প সুতরন্তু পড়ে থাকলে বুঝতে পারবে। সিড়ি দিয়ে দিনের বেলায় একা ভয় ছাড়া উঠতে পারতাম ক্লাস ৮-৯ এ গিয়ে৷ সেসময় অনেক লোড শেডিং হতো। ক্লাস শেষ করে শীতের দিনে বাসায় আসতে আসতে সন্ধ্যা। রাতে সিড়ি দিয়ে উঠতে একটু ভয় লাগলেও লাইট থাকায় সমস্যা হতো না। একবার বাসায় এসে দেখি ইলেক্ট্রিসিটি নাই। অন্ধকার সিড়ি। কিভাবে উঠবো চিন্তা করে আধা ঘন্টা কাটালাম। এরপর দোকান থেকে মোমবাতি আর দেয়াশলাই কিনে মোম জালিয়ে সিড়ি দিয়ে বাসায় উঠেছি! বাসাতে তখনো লোডশেডিং শুরু হলে চার্জ লাইট বা মোম জ্বালানোর আগ পর্যন্ত তুমুল গতিতে মনে মনে দোয়া দুরুদ পড়েছি! আব্বা আম্মা আমার এই অবস্থা দেখে এক পীরের কাছে নিয়ে গিয়েছিলেন। সেই পীরের ধারনা আমার উপর নাকি ৫ টা জ্বীন ভর করেছে। জ্বীন তাড়াতে আমাকে প্রতি সন্ধ্যায় মাটির পাত্রে বিশেষ তেলে সলতে চুবিয়ে আগুন ধরিয়ে আধা ঘন্টা তাকিয়ে থাকতে হবে। করলামও তাই, লাভ হলো কিনা সেটা বলাই বাহুল্য! মেডিকেল কলেজে ভর্তির পর হোস্টেলে উঠলাম। ততদিনে রাতে একা থাকতে পারি কিন্তু লাইট জ্বালিয়ে রাখতে হয় (এখনো তাই করি)। ওদিকে রুমমেটরা লাইট নিভিয়ে ঘুমানোতে অভ্যস্ত। আমি তাই মোবাইলের লাইট জ্বালিয়ে অনেক রাত পর্যন্ত জেগে এক সময় ঘুমিয়ে পড়তাম। ৩য় বর্ষে রুম বদলের সুযোগ আসলো তখন খুজে পেলাম একজন ক্লাসমেটকে যে কিনা লাইট জ্বালিয়ে ঘুমায় কিংবা তাতে তার সমস্যা নেই! প্রথম প্রথম ঠিকই ছিলো, পরে রুমমেটের কি মনে হলো, সে লাইট নিভিয়ে ঘুমানো শুরু করলো। রাতে কোন কারনে আমি উঠলে লাইট জ্বালিয়ে দিতাম আবার সে উঠলে লাইট নিভিয়ে দিত, এইভাবে চললো বছর খানেক! একবার রুমে কেউ নাই, রুমমেট বোধহয় বাড়িতে গেছে, আমি ফরেনসিক মেডিসিনে হ্যাংগিং এর বিবরন পড়ছি৷ ঘুমাতে যাবার সময় ফ্যানের দিকে তাকাতেই আমার ঘুম চলে গেল এবং নানা রকম ভাবনা মাথায় আসা শুরু করলো। বুঝলাম এইভাবে সম্ভব না। খাটের থেকে তোষক চাদর বালিশ নিয়ে পাশের রুমে যেয়ে বন্ধু কে বললাম একা থাকতে ভয় লাগতেসে আজকে তোর রুমে ঘুমাবো! দুবছর আগে ইংল্যান্ডে গিয়েছিলাম পড়তে৷ লাইট জ্বালিয়ে ঘুমাতাম সেখানেও, এটা নতুন না। সমস্যা হলো আমার বাসাটা ছিলো ইউনিভার্সিটি থেকে ২০ মিনিটের হাটা দূরত্বে, মাঝে পড়তো বোটানিক্যাল গার্ডেন। ঐ এলাকাটার আশেপাশে কোন দোকানপাট বা জনসমাগম রাতে হতো না (ব্রিটিশরা এমনিতেই সন্ধ্যার পরে উইকেন্ড ছাড়া বাইরে থাকেনা খুব একটা)। ঝোপের মত বড় বড় গাছওয়ালা আধো আলো আধো অন্ধকার বিরান রাস্তায় আমি দোয়া দুরুদের ফুলকি ছুটিয়ে প্রায় দৌড়ে পার হতাম আর একটু পরে পরে পিছনে তাকাতাম, এই বুঝি.....! সেইখানেও মাঝে মাঝে নানীর শেখানো দোয়ার অদৃশ্য দেয়াল তুলেছি! তো ভুত নাই, এই নিয়ে পদার্থবিজ্ঞান আর অংকশাস্ত্রের বয়ান দিয়ে গোটা দশেক লেকচার আমি নিতে পারবো কিন্তু ভয় যে আছে সেটা তো শতভাগ সত্যি! ভয়ের অনুভূতি, অদৃশ্যের তাড়া খাবার অনুভূতি শতভাগ সত্যি! এই অনুভূতি দূর করারও কোন তাড়া নাই, দরকারও নাই, মানুষ মানে তো অনুভূতিই! তোমাদের যাদের এই অনুভূতি নাই তারা হরর দেখো, আমার হরর আমার মনেই থাকুক!
গত ১ বছরে অনলাইন ভিডিও কমিউনিকেশনস কোম্পানি জুমের আয় বেড়েছে ৭৪০% আর আমার ধারনায় এর ব্যাবহারকাদের ওয়ার্কলোড বেড়েছে ঐ রকমই। বাসায়ই তো আছেন, ৫ মিনিটের জন্য জুমে জয়েন করেন, এই কথার ফাদে ২৪/৭ কাজ করতে হচ্ছে ছুটির দিনেও। জুমের উচিত তাদের প্রফিট শেয়ার করা আমাদের মত কামলাদের সাথে। একেতো বাংলাদেশে সরকারি কর্মচারীদের বিশেষ করে ডাক্তারদের ওয়ার্ক আওয়ারের কোন মা বাপ নাই। তার উপর জুমের অত্যাচারে শেষ কবে "ছুটির দিন" পালন করেছি মনে পড়ছে না।
আমাদের কয়েকটি বিষয়ে একটু ধারনা থাকতে হবে। বাংলাদেশে ব্ল্যাক ফাংগাসে আক্রান্ত রোগী পাওয়া গেছে। এই ফাংগাস ভারত থেকে আসে না। একজন থেকে আরেকজনে ছড়ায় না। ব্ল্যাক ফাংগাস আমাদের আশেপাশের পরিবেশেই আছে এবং করোনার অনেক আগে থেকেই ছিলো। এই ফাংগাসের স্পোর বাতাসে, মাটিতে ও অন্যান্য জৈব পদার্থে থাকে। নিঃশ্বাসের মাধ্যম এটি মানুষের শরীরে ঢোকে। আমাদের অনেকেই হয়তো এভাবে এই ফাংগাসের সংস্পর্শে এসেছি। কিন্তু কিছু হয়নি আমাদের, কারন রোগ প্রতিরোধ ক্ষমতা। স্বাভাবিক রোগ প্রতিরোধ ক্ষমতা সম্পন্ন মানুষ এই রোগে আক্রান্ত হয়না৷ তবে খুবই দুর্বল রোগ প্রতিরোধ ক্ষমতা (সিভিয়ার ইমিউনো সাপ্রেশন) সম্পন্ন ব্যক্তিদের এটা হতে পারে। বিশেষ করে যাদের ডায়াবেটিস অনিয়ন্ত্রিত এবং অপরিমিত স্টেরয়েড সেবন করছেন তাদের। স্টেরয়েডকে জীবন রক্ষাকারী ওষুধ এর ক্যাটেগরিতে ফেলা হয় এর বহুবিধ কার্যকারিতার কারনে তবে একইসাথে এর পার্শ্বপ্রতিক্রিয়াও অনেক৷ উপজেলায় চাকুরিকালীন সময়ে আমরা দেখতাম অনেক রোগী ব্যাথার ওষুধ হিসেবে এটা খাচ্ছেন দীর্ঘদিন ধরে। তাতে ব্যাথা কমলেও দেখা যেত চেহারা ফুলে চাদের মত গোল হয়ে আছে (মুন ফেস), দুর্বলতা ভর করেছে, ঘন ঘন ইনফেকশন হচ্ছে ইত্যাদি। আমরা স্টেরয়েডের হিস্ট্রি নেবার সময় জিজ্ঞেস করতাম শসার বিচীর মত শাদা ছোট ছোট বড়ি খান কিনা। কোভিডে এ পর্যন্ত যত কার্যকরি চিকিৎসা বের হয়েছে তার মাঝে অন্যতম হলো স্টেরয়েড। তবে এটি প্রয়োগের নির্দিষ্ট ক্রাইটেরিয়া আছে। সব কোভিড আক্রান্ত রোগীকেই দেয়া হয়না এটা। মৃদু লক্ষণের রোগে কোনভাবেই নয়। বিশেষ কিছু সাইন সিম্পটম থাকলে কোভিড সংক্রমনের একটা নির্দিষ্ট পর্যায়ে নির্দিষ্ট ডোজে এটি দেয়া হয়। সমস্যা হলো আজকাল কোন ওষুধের কার্যকারিতা সম্পর্কে জানা গেলে নিউজ মিডিয়া আর সোশাল মিডিয়ার কল্যানে এমনভাবে প্রচারিত হয় যে রোগীরা চিকিৎসকের পরামর্শ ছাড়াই এগুলো কিনে খাওয়া শুরু করেন। বাংলাদেশে যেহেতু ওষুধ কিনতে প্রেসক্রিপশন লাগেনা তাই কৃমির ওষুধ হোক আর স্টেরয়েড হোক সবই মানুষ সোশাল মিডিয়া দেখে খাওয়া শুরু করে। কিছু অসাধু চিকিৎসকও আছেন যারা ন্যাশনাল গাইডলাইন ফলো না করে ব্যবসায়িক স্বার্থে কিংবা অজ্ঞতাবশত এইসব ওষুধ ব্যবহারের পরামর্শ দেন কোন ইন্ডিকেশন না থাকলেও৷ সুতরাং আমাদের সবাইকেই সাবধান হতে হবে। মনে রাখতে হবে, যেকোন ওষুধই একটি সক্রিয় কেমিকেল। এটি আমাদের শরীরের বিভিন্ন অংশে বিক্রিয়া করে রোগ নিয়ন্ত্রনে সাহায্য করে। এই কাজটি চিকিৎসক সতর্কতার সাথে করেন (অন্তত আমরা তাই আশা করি)। সুতরাং চিকিৎসকের পরামর্শ ছাড়া স্টেরয়েড, এন্টিবায়োটিক বা যেকোন ওষুধই সেবন থেকে বিরত থাকুন এবং অবশ্যই ডায়াবেটিস বা অন্যান্য দীর্ঘমেয়াদী রোগ নিয়ন্ত্রণে ডাক্তারের পরামর্শ অনুযায়ী ওষুধ সেবন, খাদ্যভ্যাস ও শরীরচর্চার নিয়মাবলী মেনে চলুন। বিভিন্ন প্রতারক বা কুসংস্কারের পাল্লায় পড়ে আধুনিক চিকিৎসা বাদ দিয়ে বিকল্প চিকিৎসা নিতে যেয়ে শরীরের আরও ক্ষতি করবেন না।
যুক্তরাজ্যের পাবলিক হেলথ ইংল্যান্ডের গবেষণা অনুসারে দুই ডোজ দেবার পর ইউকে ভ্যারিয়েন্টের (B.1.1.7) তুলনায় ইন্ডিয়া ভ্যারিয়েন্টে (B.1.617.2) অক্সফোর্ড কিংবা ফাইজার ভ্যাকসিন কোনটারই কার্যকারিতার তেমন কোন হেরফের হয় না।
দুটো চমৎকার গ্রাফ। আঁকাবাঁকা রঙ্গিন রেখায় জীবন মৃত্যু আর অর্থনীতি স্বাস্থ্যবিধির আলপনা। স্বাস্থ্য অধিদপ্তরের সূত্র মতে এই গ্রাফ থেকে দেখা যায় এ বছর মার্চে আমরা যে ওয়েভটি দেখেলাম তাতে আক্রান্তদের বড় অংশই ২৫-৩৪ বছর বয়সী (ছবি-১)। অর্থাৎ তরুণ কর্মজীবী গ্রুপ। তারা জীবিকার প্রয়োজনে বেরিয়েছেন, নতুন বা অল্প কিছুদিনের অভিজ্ঞতা, অর্থনীতির ধাক্কা সামলানোর মত অভিজ্ঞতা সম্পন্ন না আবার ঝুঁকি নেবার ক্ষেত্রে যথেষ্ট আগ্রহী। অন্যদিকে একই সময়ে আমরা যদি মৃত্যুর আঁকিবুঁকির দিকে তাকাই তাহলে দেখতে পাবো মৃত্যুর মিছিলে স্বাভাবিকভাবেই ষাটোর্ধ প্রবীণদের ভিড় (ছবি ২)। নবীনেরা আধমরাদের ঘা মেরে বাঁচাতে গিয়ে মেরে ফেলছে যেন! যদি আমরা প্রায়োরিটিতে প্রবীণদের রেখে ভ্যাকসিন দিতে থাকি তাহলে মৃত্যুর হার কমবে অন্যদিকে নবীনদের ভ্যাকসিন দিলে সংক্রমণের হার কমবে। এই জটিল অংকের হিসাব মেলানোর মত আবেগশূন্য অঙ্কবিদ নেই কেউ। ঝড়ের আগের থমথমে ঠাণ্ডা সময়ের মত আমরা অপেক্ষা করছি সম্ভাব্য প্রবল ঢেউ এর। তথ্য সূত্রঃ কোভিড-১৯ ড্যাশবোর্ড, এমএইএস, স্বাস্থ্য অধিদপ্তর, 
এই খবরটি বাংলাদেশের জন্য গুরুত্ববহ হতে পারে। স্পেনের বার্সিলোনায় চলমান একটি গবেষণার প্রাথমিক ফলাফল থেকে জানা গেছে যারা প্রথম ডোজ অক্সফোর্ড ভ্যাকসিন ও ২য় ডোজ ফাইজার ভ্যাকসিন নিয়েছেন তাদের মাঝে কোভিড-১৯ প্রতিরোধ ক্ষমতা দুই ডোজই অক্সফোর্ড ভ্যাকসিন নেয়া ব্যক্তিদের তুলনায় অনেক বেশি। ৬৭০ জনের উপর করা এই গবেষণায় দেখা গেছে ১ ডোজ অক্সফোর্ড ভ্যাকসিনের ফাইজার ভ্যকাসিন দেয়া হলে নিউট্রালাইজিং এন্টিবডি বাড়ে ৭ গুণ এবং অক্সফোর্ড ভ্যাকসিন নিলে (২য় ডোজ) বাড়ে দ্বিগুণ। বাংলাদেশে ১ লাখ ফাইজার ভ্যকসিন আসছে, সেরাম ইনস্টিটিউট প্রেস বিজ্ঞপ্তিতে জানিয়েছে এ বছরের শেষের দিকে তারা কোভ্যাক্স ও অন্যান্য দেশে ভ্যাকসিন সরবরাহ শুরু করবে। বাংলাদেশ এর আগে পাবে কিনা সেটা এখনো অনিশ্চিত। এর মাঝে হয়তো আমরা রাশিয়ান ও চায়নীজ ভ্যাকসিন পাবো৷ সুতরাং আমাদের এ মুহুর্তেই উচিত সেচ্ছাসেবীদের মাধ্যমে বিভিন্ন ভ্যাকসিনের মিক্স এন্ড ম্যাচ এর ফলাফল পরীক্ষা করে জাতীয় ভ্যাকসিন ডেভলপমেন্ট প্ল্যানের সাথে সমন্বয় করা। যত বেশি মানুষকে আমরা ভ্যাকসিনের আওতায় আনতে পারবো (হেমোলোগাস কিংবা মিক্স এন্ড ম্যাচ যে প্রক্রিয়ায়ই হোক না কেন) তত দ্রুতই আমাদের বিপদ কাটবে।
ছোকড়া ডাক্তারের গল্প-১ গ্রীষ্মকালীন ছুটিতে স্কুল বন্ধ হয়ে গেছে। এই ছুটিটাকে একটু আয়েসী আদুরে ভঙ্গিতে অনেকে আম কাঠালের ছুটিও বলে, তবে যাদের জন্য ছুটি তাদের মনে হয় আম কাঠালের প্রতি অত দরদ নেই। পাশাপাশি প্রাইমারী আর হাইস্কুল। দুটো স্কুলের একটাই বিশাল মাঠ, তার এক কোনায় লাল রঙ্গা দোতলা ভবনের ইউনিয়ন স্বাস্থ্য কেন্দ্র। প্রাইমারীর পিচ্চিগুলো ক্লাস ফাকি দিয়ে মাঝেই মাঝেই দলবেধে আসে। নাকের শিকনি জামার হাতায় মুছতে মুছতে এসে বলে ঠান্ডার বড়ি দেন! আবার কতগুলো আছে এসেই বলে ঠান্ডার বড়ি, ব্যাথার বড়ি, গ্যাসের বড়ি আর মলম দেন, এই যে কৌটা আনছি! -কিরে তোর নাম কি? -সিয়াম -বড়ি যে চাইলি, কি সমস্যা তোর? -আমার কোন সমস্যা নাই, মা নিতি কইসে -তো মা রে আসতি বলিস নেই ক্যান? -মার জন্যি না তো, দাদীর জন্যি আর বুন্ডির জন্যি। মা আসলি দেখবিনি কিডা আর রানবি কিডা? - তো দাদীরে নিয়ে আসতি -দাদীর মাজা ভাঙ্গা, নড়বারই পারেনা, আনবি কিডা - কি মুশকিল, আচ্ছা আজকে কয়ডা দিচ্ছি, এরপরে তোর আব্বা নাহয় আম্মারে আসতি কবি, ঠিক আছে? এখন ক্লাসে যা। দোতলা এই স্বাস্থ্যকেন্দ্রের ভবনটা আধুনিক, বেশ বড়সড়। এখানে একজন বিসিএস ক্যাডার স্বাস্থ্য কর্মকর্তা ও তার অধীনে একজন চিকিৎসা সহকারী, একজন ফার্মাসিস্ট ও একজন অফিস সহকারী থাকার কথা। বাস্তবে শুধু সদ্য নিয়োগপ্রাপ্ত ছোকড়া ডাক্তার নবারুন চক্রবর্তী আর চাকুরীর শেষ প্রান্তে দাঁড়ানো চিকিৎসা সহকারী সেলিম মিয়া আছেন৷ বাবার বয়সী সেলিম মিয়ার মুখে স্যার ডাক শুনতে কেমন কেমন যেন লাগে নবারুনের, সরকারী চাকুরীর এটাই নিয়ম। -স্যার, আমার ছেলে মেয়ে তো ঢাকায় থাকে, বড়জন মাশাল্লাহ দুইবছর আগে ডাক্তারি পাশ করে এখন এফসিপিএস দিচ্ছে। বাড়িতে আমি আর আমার স্ত্রী থাকি, স্ত্রী খুবই অসুস্থ, মাঝে মাঝে এক দুইদিন যদি আমার আসতে একটু দেরী হয় কিছু মনে করবেন না স্যার, সকালে রান্না করে, স্ত্রীকে খাওয়ায়ে এরপর আসি। তবে স্যার আপনার কোনদিন যদি কোন অসুবিধা হয় আমাকে বলবেন, আমি যেকোনভাবেই হোক ম্যানেজ করবো। এমনিতেও প্রতিদিন নবারুনের আগেই আসে সেলিম মিয়া, দরজা জানালা খুলে স্যারের চেয়ার টেবিল মুছে সব গুছিয়ে রেখে নিজে পাশের রুমে বসে। নবারুন এসে সাদা কাগজ ভাজ করে কেটে কেটে ছোট টিকেট বানায়, এক কাগজে ৮ টিকেট! আর সামনে নিয়ে বসে গ্যাসের, জ্বরের, ঠান্ডার আর "আম" এর বড়ি, সাথে এক ডিব্বা ম্যাজিক মলম! গ্রামের লোকজন বয়স্ক এবং বহুদিন থেকে পরিচিত সেলিম মিয়াকেই বড় ডাক্তার ভাবে, তবে সেলিম মিয়া দীর্ঘদিনের অভিজ্ঞতায় রোগী দেখায় মোটামুটি পারদর্শী এবং জটিলতায় নবারুনের রুমে পাঠিয়ে দেয়। -চাচী, আবার আসছেন, ব্যাথার বড়ি কি শেষ? - হ রে শুনা (হাপানী), আরো কয়ডা দেও আর সাথে শ্বাসের বড়ি। - আপনার যে রোগ চাচী তাতো এই শ্বাসের বড়ি দিয়ে সারবেনা, আপনার তো গ্যাস নেয়া লাগবে - না না, আমার ওতেই কাজ হয়, গ্যাসের টাকা পাবো কুহানে? -উপজেলায় যাবেন, ঐখানে ভর্তি হইলে ওরা গ্যাস দিয়ে দেবে, টাকা লাগবেনা। - ওতো দূর তো হাটি যাতি পারবোনা ভাডি, এইটুক তাই কোনমতে লাঠি ঠুকায়ে আইছি, বিটার বউ দেখলি তাই ভাত দিবি নানে। সুতরাং চাহিদা মাফিক ওষুধ বাক্স থেকে বের করলো নবারুন আর মনের শান্তির জন্য রেজিস্টার খাতায় লিখলো রেস্পিরেটরি ট্র‍্যাক্ট ইনফেকশন আর আর্থ্রাইটিস। রোগীর নাম চায়না। প্রথমবার এই নাম শুনে বুঝতে কস্ট হয়েছিলো বেশ। চীন ইদানীং না হয় বিশ্ব অর্থনীতিতে পরশক্তি, সবার হাতে হাতে চাইনীজ ফোন আর ইলেক্ট্রনিক্স এর জনপ্রিয়তাও বেশিদিন হয়নি। অজপাড়াগাঁয়ের সত্তোর্ধ লাঠি হাতের বৃদ্ধার নাম কেন চায়না হবে! এই নামের আরো কয়েকজন মহিলাকেও রোগী হিসেবে পেয়েছে নবারুন। পরে একজনের কাছে শুনলো কোন কোন পরিবারে ছেলের আশায় একের পর এক বাচ্চা নিতে থাকে এবং মেয়ে হতে থাকে, সেসব ক্ষেত্রে শেষের মেয়েদের নাম অনেক সময় "চায়না" (আর চায়না এই অর্থে) রাখা হয়!! তত্ত্বটি আজগুবি তবে মন্দ না। আজ স্কুল বন্ধ। ফলে স্কুলের সামনে দুচারটা ভ্রাম্যমান খাবারের দোকান যা ছিলো তার কোনটাই আজকে নেই। সকাল ৮টায় নাস্তা করে বেরিয়েছে নবারুন এখন বেলা দেড়টা। ক্ষুধায় পেটে পাক দিচ্ছে একটু পরপর। - ভাডি, আমারে কয়ডা গ্যাসের বড়ি দিবা বেশি কইরে? (চায়না চাচী আবারো হাজির) - কেন চাচী বেশি কইরে নিয়ে কি করবেন? - সাদা বড় গ্যাসের বড়ি ভারী মিস্টি খাতি, বিটার বউ ভাত না দিলি, খিদে পালি এই বড়ি দুডো খাই, প্যাটের ক্ষিদে একটু মরে ওতে। চায়না চাচী চলে যাবার পর কিছুক্ষণ এ্যান্টাসিডের প্যাকেটের দিকে তকিয়ে থাকলো নবারুন। পেটে ছুচো দৌড়াচ্ছে, আর কানে বাজছে "ভারী মিস্টি খাতি, ভাত না পালি দুডো বড়ি চাবায় খাই, ক্ষিদে মরে", হাতে একপাতা এন্টাসিড নিয়ে ঝাঝা রোদে ঝলমল করা কৃষ্ণচূড়া গাছের দিকে উদাস হয়ে তাকিয়ে থাকে ছোকড়া ডাক্তার নবারুন। (চলবে) 
বাংলাদেশের পররাষ্ট্র মন্ত্রণালয়ের অনুমোদন ছাড়া কোন দেশের এম্বাসি কি এদেশের নাগরিকদের কাছ থেকে সরাসরি টাকা উত্তোলন করতে পারে? প্যালেস্টাইনের মূলত দুটি ভৌগলিক অঞ্চল, গাজা ও ওয়েস্ট ব্যাংক। গাজা অংশটি স্বশাসিত, হামাস পরিচালিত। এই অংশে জল, স্থল, আকাশপথ সব দিক দিয়েই প্রবেশের নানা রকম বাধা আরোপ করা আছে। ইসরাইলের সাম্প্রতিক হামলা ওয়েস্ট ব্যাংকে শুরু হলেও এখন মূলত গাজায় হামলা চলছে। গাজায় সরাসরি সাহায্য পাঠানোর সহজ কোন উপায় নেই। বাংলাদেশে অবস্থিত প্যালেস্টাইন দূতাবাস গাজায় সাহায্য পাঠাবে কি করে? গাজা অংশে কি তাদের প্রবেশের কোন উপায় আছে? বাংলাদেশ সরকারের অনুমোদন ছাড়া টাকা বাইরে পাঠানো মানি লন্ডারিং আওতায় পড়ে। সেক্ষেত্রে বিকাশে নেয়া টাকা কিভাবে পাঠানো হবে? বিকাশের জন্য পারসোনাল নাম্বার কেন? বাংলাদেশ সরকারের সাথে প্যালেস্টাইনের সুসম্পর্ক ও এই হামলায় সরকারিভাবে প্যালেস্টাইনের পক্ষে বাংলাদেশ সরকারের পূর্ণাঙ্গ সমর্থন থাকার পরেও সরাসরি সরকারের কাছে সাহায্য না চেয়ে বিকাশে পাবলিকের কাছে টাকা চাওয়ার যৌক্তিকতা কি? এটি কূটনৈতিক শিষ্টাচারভুক্ত কিনা? একটি দেশের এম্বাসির ওয়েবসাইট এর ঠিকানা .com দিয়ে কেন? সেটি মুহাম্মাদ আশফাক আমিন নামের এক বাংলাদেশী লন্ডন প্রবাসী ব্যবসায়ীর নামে রেজিস্টার করা কেন? (এ অংশটি যদিও যুদ্ধবিদ্ধস্ত একটি দেশের জন্য এ মুহুর্তে রিলেভেন্ট না তবে প্রশ্ন তোলার মত যেহেতু বাংলাদেশ সরকারের সাথে তাদের এমওইউ আছে, অফিস আছে, বহু বছরের সুসম্পর্ক আছে, ডোনেশন আছে ইত্যাদি)। যুদ্ধবিদ্ধস্ত দেশের আর্থিক সাহায্য, চিকিৎসা সামগ্রী, খাবার ইত্যাদি অনেক কিছুর দরকার হয়। প্রচুর বৈদেশিক সহায়তা দরকার হয়। কিন্তু সেগুলোর জন্য বিশেষ করে এই যুগে এভাবে সন্দেহজনক উপায়ের আশ্রয় নেবার প্রয়োজন নেই বন্ধু রাষ্ট্রে বসে। বাংলাদেশ সরকারের পররাষ্ট্র মন্ত্রণালয়ের দ্বায়িত্বশীল কেউ এ ব্যাপারটি অনুগ্রহ করে তদন্ত করুন। আদৌ এভাবে অনুদান সংগ্রহ সরকার সমর্থন করে কিনা, করলে সেটাকে এন্ডোর্স করুন। এদেশের নাগরিকের জানার অধিকার আছে তারা কোন ফ্রড এর শিকার হচ্ছে কিনা। আমরা ফিলিস্তিনের পাশে দাড়াতে চাই আমাদের সরকারকে সাথে নিয়ে, সঠিক উপায়ে। 
ঈদ মোবারক, রোজায় খাবার নিয়ে সংযম করছেন, ঈদে জনসমাগম নিয়ে সংযম করেন! কোলাকুলি, সালামী এইসব থেকে দূরে থাকুন! ঈদের নামাজ বদ্ধ ঘরে পড়ার চেয়ে খোলা মাঠে পড়া ভালো (নূন্যতম ৩ ফিট দূরত্ব রেখে)। আর হ্যা, মুখে মাস্ক না থাকলে খবর আছে কিন্তু! #মাস্কনাইতোঈদনাই
ঈদের ছুটিতে দেশের সকল হাসপাতালে ২৪ ঘণ্টা জরুরী বিভাগ খোলা থাকা সত্ত্বেও বহিঃবিভাগ খোলা রাখার কথা বলে স্বাস্থ্যকর্মীদের ছুটি বাতিলের পায়তারা করা অমানমিক এবং জঘন্য আচরণ। শুক্রবার সাপ্তাহিক ছুটিতে যদি বহিঃবিভাগ বন্ধ থাকতে পারে তাহলে ঈদের ছুটিতে কেন নয়? করোনার কারনে টানা ২১ মাস কোন ছুটি নেই ডাক্তারদের। প্রণোদনায় আমলাতান্ত্রিক জটিলতা। নেই কোন প্রাতিষ্ঠানিক স্বীকৃতি, অনুপ্রেরণা, বেড়ে চলেছে সাধারণ মানুষ কর্তৃক হাসপাতাল ভাঙচুর ও চিকিৎসক নিগ্রহের ঘটনা, স্বাস্থ্যকর্মীরা একমাত্র এই দেশেই যেন অচ্ছুৎ, দাসসম।
ভারতীয় ভ্যারিয়েন্ট (B.1.617) অনেক বেশি সংক্রামক তবে রোগের তীব্রতা বেশি করে এমন কোন প্রমাণ এখনো পাওয়া যায়নি। যুক্তরাজ্যেও এখন এই ভ্যারিয়েন্ট অনেক দ্রুতগতিতে বাড়ছে (ছবি ১ ও ২) অন্যান্য ভ্যারিয়েন্ট এর তুলনায়৷ এ থেকে বোঝা যায় এই ভ্যারিয়েন্ট এর সংক্রমন ক্ষমতা সম্ভবত অন্যগুলোর চেয়ে বেশি। অনেকে ধারনা করছিলেন ইন্ডিয়ার হঠাৎ কেস বৃদ্ধি পাওয়ার ব্যাপারটির সাথে ভ্যারয়েন্ট এর তেমন সম্পর্ক নেই কিন্তু ইংল্যান্ডের এই ডাটা প্রমাণ করছে ভ্যারিয়েন্ট এর ভূমিকা কম নয়। ঈদ আসন্ন, লকডাউন শিথিল, দোকানপাট খোলা, আগামী কয়েক সপ্তাহে প্রচুর জনসমাগম ও মাস মুভমেন্ট হবে, ইন্ডিয়ান ভ্যারিয়েন্টের ছড়িয়ে পড়ার জন্য একেবারে উর্বর শস্যক্ষেত্র হিসেবে অপেক্ষায় বাংলাদেশ। আমরা কি ৩য় ঢেউ দেখবো অচিরেই? আমরা কি আটকাতে পারবো এর আগ্রাসন? অন্য দেশ কি করছে? বিদ্যমান পলিসিতে ঘাটতি ও এর বাস্তবায়নে ঘাটতি কোথায়? কি করা যেতে পারে উত্তরনে? অন্য দেশগুলো কি করছে? ভাবার সময় শেষ, করার সময়ও শেষের পথে ....
মানুষ বোঝাই ফেরির ছবি ভাইরাল হয়েছে। ছ্যা ছ্যা করছি সবাই। চলুন একটু ভিন্নভাবে ভাবি। সোশাল মিডিয়ায় মতামত দেয়া লোকেদের অধিকাংশই সমাজের "প্রিভিলেজড" গ্রুপের সদস্য। অর্থাৎ তাদের দৈনন্দিন চাহিদা কম বেশি অল্প আয়েশেই মিটে যায়। লকডাউনে এই গ্রুপের শারিরীক, মানসিক ও আর্থিক ক্ষতির মাত্রাও তাই অনেক বেশি না। তারপরেও যদি এই গ্রুপের এমন কোন চাহিদা পূরণের দরকার হয় যা লকডাউন মেনে বজায় রাখা সম্ভব না সেই চাহিদা থেকে বিরত থাকতে পারবেন খুব কম মানুষই। যদি প্রয়োজন হয় ঈদে অন্য জেলায় পরিবারের কাছে যাবার তাহলে সামর্থবান মানুষ হয়তো প্রাইভেট গাড়ি বা মাইক্রোবাস ভাড়া করে রওনা দেবেন। যার সামর্থ্য নেই সে ভেঙ্গে ভেঙ্গে নানাভাবে যাবার চেস্টা করবে। তখন ঐ সামর্থ্যবান ব্যক্তিটিই ভিড় করা আনপ্রিভিলেজড গ্রুপের ছবি তুলে ফেসবুকে ভাইরাল করবেন। সুতরাং খুব দ্রুতই অন্যের দোষ ধরে কোন লাভ নেই। মানুষ যুক্তি ও আবেগের মিশেল। সে কারনে শারিরীক স্বাস্থ্য যতটা গুরুত্বপূর্ণ্য মানসিক স্বাস্থ্যও একই রকম গুরুত্বপূর্ণ। শারিরীক ক্ষতি হতে পারে এই আশংকায় মানুষ চলমান মানসিক ক্ষতি মেনে নাও নিতে পারে। সুতরাং আমাদের যদি কোন পলিসি তৈরি করতে যার সাথে হিউম্যান বিহেভিয়ার জড়িত সেক্ষেত্রে অবশ্যই শারিরীক স্বাস্থ্য বিশেষজ্ঞদের সাথে সাথে মানসিক স্বাস্থ্য ও মনোবিদ্যা বিশেষজ্ঞদেরও মতামত নেয়া প্রয়োজন। আমি যদি মানুষ থেকে মানুষের শারিরীক দূরত্ব বাড়াতে চাই তাহলে আমাকে জায়গা সংকোচন নয়, প্রসারন করতে হবে। তাই আমি যদি চলাচল সীমিত করে গণপরিবহন কমিয়ে দেই তাইলে কম যায়গায় অনেক মানুষ জড়ো হয়ে সংক্রমন বাড়াবে এটিই কি স্বাভাবিক নয়? অথচ যদি উল্টোটা করা হয়, অনেক বেশি গণপরিবহন কিন্তু শর্ত থাকবে অর্ধেক বা এক তৃতীয়াংশ যাত্রী বহনের, সেটিকে পর্যবেক্ষণ ও নিয়ন্ত্রণ করবে আইন শৃংখলা রক্ষাকারী বাহিনী, প্রয়োজনে ভ্যাকসিন কার্ড, নেগেটিভ টেস্ট রিপোর্ট ইত্যাদি সাপেক্ষে আন্তঃজেলা ভ্রমনের সুযোগ চালু থাকবে। এইসব নীতিই কিন্তু ভিড় কম রেখেই মানুষের চাহিদা মেটাতে পারতো। এখন কি মানুষের আন্তঃজেলা ভ্রমন আটকাতে পারছি আমরা কিংবা মার্কেটে ভিড় করা? যদি এগুলো চালু রাখতেই হয় তাহলে সীমিত না, পূর্ণ আকারেই চালু রেখে জনসমাগম নিয়ন্ত্রণ করুন। আর করোনাকে ভয় না করে ঠেলাঠেলি করে মানুষের চলাচলকে মকারি করলেই বুদ্ধিমানের পরিচয় মেলে না। প্রয়োজনটা নিজের হলে বোঝা যায় কতটুকু আমরা মানতে সক্ষম। সুতরাং সব থেকে অপটিমাইজড পলিসি তৈরি করতে হলে রাতারাতি নয়, ভাবতে হবে সময় নিয়ে এবং সংশ্লিষ্ট বিশেষজ্ঞদের সাথে নিয়ে। প্যন্ডেমিক শুধুমাত্র শারিরীক স্বাস্থ্যের বিষয় এই ভাবনাটাই সবচেয়ে বড় ভুল আমাদের। 
বাংলাদেশে সর্বাধিক ব্যবহৃত নামগুলোর মাঝে আমার নাম (অপু) অন্যতম। এই নামে ফুচকা চটপটির দোকান থেকে শুরু করে গল্প উপন্যাসের চরিত্র এমনকি নায়ক নায়িকাদের নামও আছে! আজ অবাক হয়ে জানতে পারলাম আমার নামে নাকি একটা পাহাড়ি ঝরনাও আছে খাগড়াছড়ির মাটিরাঙায়! অপু ঝর্ণা নামে পরিচিত এই ঝরনাটিকে অনেকে রিসাং-২ ঝর্ণাও বলে। সময় হলে যাবো কোন একদিন।
আমার ক্ষেত্রে জয়স্টিক ধরে থাকা ছেলেটা শালার নাতি বলে গালি দিচ্ছিলো সেদিন!
বিজ্ঞানের একটি চমৎকার ব্যাপার হচ্ছে এটি প্রতিনিয়ত তথ্য প্রমাণ এর ভিত্তিতে সমৃদ্ধ হয় এবং তার ভিত্তিতে সর্বোচ্চ উপযোগী পরামর্শ দিতে পারে। চিকিৎসা বিজ্ঞানের ক্ষেত্রে এটি আরও বেশি সত্যি তাই একই রোগের চিকিৎসা সময়ের সাথে বদলাতে পারে বিশেষ করে তা যদি নতুন রোগ হয়। কোভিড সারা বিশ্বের জন্যই একটি নতুন রোগ। এক বছর আগেও আমরা এর সম্পর্কে জানতাম না। গত এক বছরে সারা পৃথিবী অজস্র গবেষণা করেছে কোভিড নিয়ে এবং সেইসব তথ্য প্রমান যাচাই বাছাই করে বিশেষজ্ঞদের মতামত নিয়ে বিভিন্ন সময়ে এই রোগের চিকিৎসা ও প্রতিরোধের নানাবিধ গাইডলাইন তৈরি হয়েছে। সম্প্রতি স্বাস্থ্য অধিদপ্তরের রোগ নিয়ন্ত্রণ শাখা জাতীয় কোভিড-১৯ চিকিৎসা ব্যবস্থাপনা গাইডলাইন এর নবম ভার্সন প্রকাশ করেছে। একুশ জন অধ্যাপক, যুক্তরাজ্য ও যুক্তরাষ্ট্রের ৪ জন বিশেষজ্ঞ সহ মোট ৫৩ জন বিশেষজ্ঞ চিকিৎসক সারা বিশ্বের কোভিড-১৯ সম্পর্কিত সর্বশেষ গবেষণা ও এভিডেন্সসমূহ পর্যালোচনা করে এই চমৎকার গাইডলাইনটি প্রকাশ করেছেন। কোভিড এর চিকিৎসায় বাংলাদেশে বিভিন্ন স্থানে বিভিন্ন রকম পদ্ধতি অনুসরন করা হচ্ছে যার পক্ষে উপযুক্ত কোন প্রমাণ নেই। অপ্রমাণিত চিকিৎসা প্রদান রোগীকে আর্থিক, শারিরীক ও মানসিকভাবে ক্ষতিগ্রস্ত করতে পারে এবং বিভিন্ন স্টেকহোল্ডারদের অন্যায্য সুবিধা প্রদান করতে পারে। জাতীয় গাইডলাইনটি তাই সকল চিকিৎসকের অনুসরন করা উচিত। এই গাইডলাইনের কয়েকটি বিশেষ অংশে আলোকপাত করছি। প্রথমত এখানে বলা হয়েছে লক্ষণযুক্ত সন্দেহভাজন কিংবা সনাক্তকৃত রোগীর শ্বাসকস্ট না থাকলে, SpO2 93% এর বেশি থাকলে এবং অন্যান্য ভাইটাল সাইন স্বাভাবিক থাকলে কিছু বিশেষ অবস্থা ব্যতীত এসব রোগীকে মাইল্ড কেস বিবেচনা করতে হবে এবং এদের হাসপাতালে ভর্তি করার প্রয়োজন নেই। সুতরাং ভবিষ্যতে খারাপ হতে পারে বা পরে যদি সিট না পাই এই আশংকায় মাইল্ড কেসের রোগীদের হাসপাতালে ভর্তির পরামর্শ দিয়ে আতংকগ্রস্ত করে যার আসলেই প্রয়োজন তাকে বঞ্চিত করার সুযোগ তৈরি করবেন না। দ্বিতীয়ত এখানে বলা হয়েছে প্লাজমা থেরাপী, আইভারমেকটিন এবং বেভাসিজুমাভ কোভিড-১৯ রোগের যেকোন পর্যায়ে কিংবা প্রতিরোধ হিসেবে কার্যকরী এমন কোন প্রমাণ নেই। সুতরাং শুধুমাত্র ক্লিনিক্যাল ট্রায়াল এর বাইরে কোভিড-১৯ এর চিকিৎসায় এগুলো ব্যবহারের সুযোগ নেই৷ যদি ট্রায়ালের উদ্দেশ্যে ব্যবহার করা হয় তাহলে যথাযথ নিয়মানুসারে ইথিক্যাল ক্লিয়ারেন্স ও রোগীর ইনফর্মড কনসেন্ট সাপেক্ষে ব্যবহার করা যেতে পারে। সেক্ষেত্রে রোগীকে অবশ্যই জানাতে হবে যে উপযুক্ত প্রমাণ না থাকা সত্ত্বেও গবেষণার অংস হিসেবে ব্যবহার করা হচ্ছে। সুতরাং কোন চিকিৎসক (তিনি যত জনপ্রিয়ই হোন না কেন) ক্লিনিক্যাল ট্রায়ালের বাইরে এসব ওষুধ ব্যবহারের পরামর্শ দিলে তাকে প্রশ্ন করুন, যাচাই করুন, সচেতন থাকুন। অপরিমিত ওষুধের ব্যবহার রোগীর শারিরীক, মানসিক ও আর্থিক ক্ষতি করেই, রোগটিকে আরও জটিল করতে ভূমিকা রাখে। যেমন অপরিমিত এন্টিভাইরাল কিংবা কনভালেসেন্ট প্লাজমা ব্যবহার আরও ক্ষতিকারক ভ্যারিয়েন্ট তৈরির সম্ভাবনা বাড়াতে পারে (এন্টিবায়োটিক রেজিস্টেন্স এর মত)। প্রিয় চিকিৎসকবৃন্দ, আপনারা দয়া করে এভিডেন্সের ভিত্তিতে চিকিৎসা দিন। গাইডলাইন মেনে চলুন, নিজে ও রোগীকে সর্বোচ্চ মান সম্পন্ন চিকিৎসা দিয়ে মেডিকেল ইথিক্স বজায় রাখুন। রোগীরাও অনর্থক চিকিৎসকদের উপর চাপ সৃষ্টি করে নিজের মতামত ও চাহিদা চাপিয়ে দেয়া থেকে বিরত থাকুন। সকলের সমন্বিত চেস্টা ছাড়া এই রোগ থেকে মুক্তির কোন উপায় নেই। অনিন্দ রহমান তুর্জ ভাইকে ধন্যবাদ চমৎকার এই গাইডলাইনটি প্রকাশের উদ্যোগ নেয়ায়। 
আগুন, গুলি, বোমা, মৃত্যু, আর্তনাদ, শত মাইল পথ পায়ে হেটে পাড়ি দিয়ে শরনার্থী শিবিরে আশ্রয় নেয়া, শরনার্থী শিবিরে সংক্রামক রোগের সংক্রমন এরই মাঝে সদ্য স্বাধীন ঘোষিত একটি রাষ্ট্রের প্রবাসী সরকারের স্বাস্থ্য অধিদপ্তরের দ্বায়িত্ব গ্রহণ করলেন বঙ্গবন্ধুর পারিবারিক চিকিৎসক, রাজনৈতিক সঙ্গী ও বন্ধু ঢাকার স্বনামধন্য চিকিৎসক ডা. টি হোসেন। বাংলাদেশের প্রথম বেসামরিক অধিদপ্তর হিসেবে আজ এই দিনে ৫০ বছর আগে কলকাতা মিশন অফিসের দুটি কক্ষে স্বাস্থ্য অধিদপ্তর গঠিত হয়। ডা. টি চৌধুরী দ্বায়িত্ব নিয়েই ২০০০ হাজার ডাক্তার ও চিকিৎসা কর্মির দৈনিক ভাতা সহ চিকিৎসা সামগ্রী দিয়ে শরনার্থী শিবির ও দেশের ভেতরে বিভিন্ন যায়গায় ফিল্ড হাসপাতাল বসিয়ে স্বাস্থ্যসেবা দেয়া শুরু করলেন। একটু ভাবুন পাঠক, আপনার কাছে কোন অফিস নেই, ফান্ড নেই, পরিকল্পনা নেই, আশ্বাস নেই অথচ আপনি ৭ কোটি মানুষের স্বাস্থ্যসেবার দ্বায়িত্ব নিয়ে বসে আছেন। পশ্চিমবঙ্গ সরকারের স্বাস্থ্য মন্ত্রণালয় ও রেড ক্রিসেন্টের সাথে সমঝোতা করে চিকিৎসা কর্মীদের বেতন, চিকিৎসা ও ত্রান সরঞ্জাম যোগাড় করা, সেগুলো যায়গামত পৌছে স্বাস্থ্যকর্মীদের মাধ্যমে যুদ্ধকালীন সময়ে সেবা নিশ্চিত করা সবই সম্ভব করেছিলেন ডা. টি হোসেন, নবগঠিত স্বাস্থ্যঅধিদপ্তরের মাধ্যমে যার সহকারী পরিচালক ছিলেন ডা. সৈয়দ মোদাচ্ছের আলী। আমলাতান্ত্রিক জটিলতা এড়াতে ডা. টি হোসেনকে একইসাথে স্বাস্থ্য অধিদপ্তরের মহাপরিচালক ও স্বাস্থ্য সচিব করা হয়েছিলো। বাংলাদেশের একমাত্র চিকিৎসক স্বাস্থ্যসচিব ছিলেন তিনি।স্বাস্থ্য অধিদপ্তরের অতিরিক্ত মহাপরিচালক অধ্যাপক ডা. নাসিমা সুলতানা ম্যাডামের এই চমৎকার আর্টিকেলটিতে জানা যাবে সেই বিস্মৃত ঘটনাসমূহ। তথ্য সংকলনের জন্য দাস অনুপম কেও অশেষ ধন্যবাদ। স্বাস্থ্য অধিদপ্তরের সুবর্ণ জয়ন্তীর এই দিনটিকে প্রতি বছর স্বাস্থ্য ও কল্যাণ দিবস হিসেবে পালন করে স্বাস্থ্যসেবাকর্মীদের উৎসাহ প্রদান ও স্বাস্থ্যখাতকে আরও বেশি গুরুত্ব প্রদান করলে স্বাস্থ্য সেনারা আরও বেশি অনুপ্রাণিত হবে সেই মুক্তিযুদ্ধের সময়ের মত। আশা করি নীতিনির্ধারকেরা এ দিকটিতে নজর দেবেন।।
একমাসে ৪ বার এই মেসেজ পেয়েছি। কার্নিভালের জন্যই আমার খারাপ লাগছে এখন। কে সেই কালপ্রিট যার কার্নিভালের অপটিক্যাল ফাইবারের প্রতি এত ক্ষোভ? এই লোকের কি মেজাজ খারাপ থাকলেই মনে হয় যাই একটু কার্নিভালের তার কেটে দিয়ে আসি কিংবা আজকে শরীরটা ম্যাজম্যাজ করতেসে যাই ওদের তার কেটে আসি কিংবা লকডাউনে করার কিছু নাই তাই তার কেটে আসি?
চলছে ভিকটিম ব্লেমিং এর অর্গাজমিক উল্লাস। দারুন আমাদের সামাজিক মূল্যবোধ।
ভারতে করোনাভাইরাসের নতুন ভ্যারিয়েন্ট সম্পর্কিত প্রচলিত ধারনা এবং আমরা যতটুকু জানি/ধারনা করতে পারি। ১) প্রচলিত ধারনাঃ ভারতে ডাবল ও ট্রিপল মিউটেন্ট ভ্যারিয়েন্ট এর কারনেই এত বেশি মানুষ আক্রান্ত হচ্ছে ও মারা যাচ্ছে। প্রকৃত তথ্যঃ ভারতে এখনো পর্যন্ত সবচেয়ে বেশি পরিমানে আছে ইউকে ভ্যারিয়েন্টের করোনা ভাইরাস। সম্প্রতি মহারাষ্ট্র সহ কিছু অঞ্চলে ডাবল মিউটেন্ট (B.1.617), ট্রিপল মিউটেন্ট (B.1.617+ S:V382L) এবং B.1.618 (বেঙ্গল ভ্যারিয়েন্ট) বৃদ্ধি পেয়েছে। তবে এর সাথে পুরো ভারতে ইনফেকশন ও মৃত্যুর সংখ্যা সমানুপাতিক নয় (ছবি ১, কমলা রঙ এ b.1.617/ডাবল মিউটেন্ট এবং নীল রঙ এ ইউকে ভ্যারিয়েন্ট দেখানো হয়েছে)। এই ডাবল বা ট্রিপল মিউটেন্টে একাধিক ইউমিউন এস্কেপ বা রোগ প্রতিরোধ ক্ষমতাকে ফাকি দেয়া মিউটেশন থাকলেও এই মিউটেশনগুলো নতুন না, এগুলো ইউকে ভ্যারিয়েন্ট, আফ্রিকা, ব্রাজিল, ক্যালিফোর্নিয়া ভ্যারিয়েন্টেও এক বা একাধিক দেখা গেছে। এছাড়াও এই মিউটেশনের কারনে ভাইরাসটির ইনফেকটিভিটি বা ডিজিজ সিভিয়ারিটি বা মৃত্যু হার বাড়ে কিনা এমন কোন প্রমাণ এখন পর্যন্ত পাওয়া যায়নি তবে সম্ভাবনা থাকতে পারে। ইনডাইরেক্ট এভিডেন্স থেকে ডাবল ভ্যারিয়েন্ট এর একটি মিউটেশন শেয়ার করে এমন ভ্যারিয়েন্টে ইনফেক্টিভিটি ২০% বেশি বলে প্রমাণ পাওয়া গেছে। অন্যদিকে ইউকে ভ্যারিয়েন্টে ইনফেক্টিভিটি ৭০% বেশি, ডিজিজ সিভিয়ারিটিও বেশি, ভারতে এই ভ্যারিয়েন্টটাই এখনো প্রিভ্যালেন্ট। এসব কারনে ভারতের এই ভ্যারিয়েন্টকে এখনো ভ্যারিয়েন্ট অব কনসার্ন না বলে ভ্যারিয়েন্ট অব ইন্টারেস্ট বলা হচ্ছে। ২) প্রচলিত ধারনাঃ ভারতে নতুন ভ্যারিয়েন্টের কারনে খুব কম সময়ের মাঝে রোগী খারাপ হয়ে যাচ্ছে এবং মৃত্যুবরণ করছে। প্রকৃত তথ্যঃ না, এ ধরনের কোন প্রমাণ নেই। ক্লিনিক্যাল সেটআপে রোগী সিম্পটম অনসেটের কতক্ষণ পর খারাপ হলো বা মারা গেলো এবং এর সাথে ঐ নমুনায় পাওয়া ভ্যারিয়েন্টের সম্পর্ক বের করার জন্য যে বিপুল পরিমান তথ্য ও গবেষণা প্রয়োজন সেটি এখনো হয়নি। হাসপাতালে যেসকল চিকিৎসক কাজ করছেন তারা হাসপাতালের অংশটি দেখেন, সেখানে খারাপ রোগীরাই আসে ফলে তাদের কাছে চিত্রটি বেশি খারাপ মনে হতে পারে কিন্তু জনস্বাস্থ্যবিদেরা বলছেন কমিউনিটতে ইনফেকশন অনেক বেশি এবং এদের অধিকাংশই মৃদু লক্ষণে ভুগছেন। প্রশ্ন হতে পারে তাহলে হঠাত করে আমরা ভারতে এত এত মৃত্যু দেখছি কেন। এর উত্তর হলো ইনফেকশন অনেক বেড়ে যাওয়ায় হাসপাতালে অতিরিক্ত রোগীর চাপ তৈরি হয়েছে, এর জন্য ভারতের স্বাস্থ্য ব্যবস্থা প্রস্তুত ছিলো না বলেই সব রোগীকে সময়মত চিকিৎসা প্রদান করা যাচ্ছেনা, তাই মৃত্যুও বেড়ে যাচ্ছে। নতুন ভ্যারিয়েন্ট দায়ী হতে পারে তবে সেটি বলার মত এখনো কোন প্রমাণ আমাদের হাতে নেই। ৩) প্রচলিত ধারনাঃ বেঙ্গল ভ্যারিয়েন্ট বা ট্রিপল মিউটেন্ট ভ্যারিয়েন্ট ডাবল মিউটেন্ট এর চেয়েও বেশি ভয়াবহ প্রকৃত তথ্যঃ এ ক্ষেত্রেও কোন প্রমাণ এখনো পাওয়া যায়নি। বেঙ্গল ভ্যারিয়েন্ট ট্রিপল মিউটেন্ট নয়, এটি ভুলভাবে বলা হচ্ছে। এর সাথে সংক্রমণ সক্ষমতা বা রোগের তীব্রতার সম্পর্ক প্রতিষ্ঠিত না তবে এটি পশ্চিমবঙ্গে বাড়ছে। এই ভ্যারিয়েন্টে থাকা মিউটেশনগুলোও আলাদাভাবে ইউকে, সাউথ আফ্রিকা ও অন্য কিছু ভ্যারিয়েন্টে দেখা গেছে। ৪) প্রচলিত ধারনাঃ ভারতের এই নতুন ভ্যারিয়েন্টগুলোর বিরুদ্ধে ভ্যাকসিন কাজ করে না। প্রকৃত তথ্যঃ সম্প্রতি ভারত একটি গবেষণায় দেখিয়েছে ভারতের নিজস্ব ভ্যাকসিন কোভ্যাক্সিন B.1.617 এর বিরুদ্ধে কার্যকরী এবং সম্প্রতি অন্য আরেকটি গবেষণার প্রাথমিক ফলাফলে দেখা গেছে সেরাম ইনস্টিটিউটের প্রস্তুতকৃত কোভিশিল্ড (যেটি বাংলাদেশে ব্যবহৃত হচ্ছে) ও এই ভ্যারিয়েন্টটির ক্ষেত্রে কার্যকরী। তাহলে প্রশ্ন উঠতে পারে ইন্ডিয়াতে এই দুটি ভ্যাকসিন দেয়ার পরেও কেস এত বাড়ছে কেন। উত্তর হচ্ছে ইন্ডিয়ায় এই মুহুর্তে সবচেয়ে বেশি আক্রান্ত রাজ্য মহারাষ্ট্রে মাত্র ১০% মানুষ ভ্যাকসিন পেয়েছে। ফলে এটি কোনভাবেই কেস সংখ্যায় প্রভাব ফেলার মত যথেস্ট না। সুতরাং সব মিলিয়ে আমরা যেটুকু এখনো জানি বা ধারনা করতে পারি তা হলো, ভারতে সংক্রমণ অনেক বেশি বেড়ে যাওয়ায় মৃত্যুও তুলনামূলকভাবে বেড়েছে। এই মৃত্যু ও সংক্রমণ এর পেছনে নতুন ভ্যারিয়েন্ট কতখানি দায়ী সেটি আমরা এখনো জানিনা তবে ইউকে ভ্যারিয়েন্ট সংক্রমণ ও রোগের তীব্রতা বাড়ানোর জন্য দায়ী এটি বলা যায়। ইমিউন এস্কেপ বা রোগ প্রতিরোধ ক্ষমতাকে ফাকি দেবার সক্ষমতার দিক থেকে বিভিন্ন ডাইরেক্ট ও ইনডাইরেক্ট তথ্যের ভিত্তিতে ধারনা করা হচ্ছে সাউথ আফ্রিকা ভ্যারিয়েন্টেরই এই ক্ষমতা সবচেয়ে বেশি এবং ইন্ডিয়া ভ্যারিয়েন্টের টা মাঝামাঝি পর্যায়ের (ছবি-২)। আফ্রিকা ভ্যারিয়েন্টের ক্ষেত্রে অক্সফোর্ড-এস্ট্রাজেনিকা ভ্যাকসিন কম কাজ করলেও ইন্ডিয়া ভ্যারিয়েন্টের ক্ষেত্রে এটি সম্ভবত কাজ করে বলে প্রাথমিক গবেষণায় প্রমাণ পাওয়া গেছে। অন্যদিকে আফ্রিকা ভ্যারিয়েন্ট দিয়ে আক্রান্ত হবার পর তৈরি হওয়া এন্টিবডি অন্য সব ভ্যারিয়েন্টের বিরুদ্ধেও কাজ করে (ক্রস প্রটেকশন দেয়) বলে জানা গেছে। বাংলাদেশের জিনোম সিকয়েন্স বিশ্লেষন করে দেখা গেছে সম্প্রতি আমাদের দেশে সাউথ আফ্রিকা ভ্যারিয়েন্টটাই বেশি দ্রুত ছড়াচ্ছে, ইউকে ভ্যারিয়েন্টের চেয়েও (ছবি-৩)। তাই যদি এদেশে ইন্ডিয়া ভ্যারিয়েন্ট চলেও আসে, হয়তো আমরা কিছু প্রটেকশন পেতে পারি। কিন্তু এই প্রটেকশন পাবার আশায় যারা আক্রান্ত হবেন এবং এদের মাঝে যারা মারা যাবেন সেই ক্ষতি পুরন হবার নয়। তাই ভ্যারিয়েন্ট যাই হোক না কেন, স্বাস্থ্য বিধি মানার কোন বিকল্প নেই। ভারত কুম্ভমেলার গণজমায়েতের খেসারত দিচ্ছে হাজার হাজার মৃত্যু দিয়ে, আমাদেরও যেন যেন ঈদ শপিং কিংবা ঈদ জামাত কিংবা ঈদের শুভেচ্ছা বিনিময়ের অনাবশ্যক গণজমায়েত এর মাধ্যমে মৃত্যু বেড়ে না যায় সেদিকে লক্ষ্য রাখাই মূল কর্তব্য। সেইসাথে আরও অনেক বেশি জিনোম সিকয়েন্স করতে হবে যেন আমরা এই যুদ্ধে আরও বেশি প্রস্তুত থাকতে পারি।
স্যার আমাকে বলেছিলেন যাবার আগে তোমাদের সব ব্যবস্থা করে দিয়ে যাবো। স্যারের স্বপ্নপুরিতে শুধুমাত্র স্যারের মুখের কথাতেই স্বেচ্ছাসেবায় কাজ করে গেছে কত মানুষ। সারাদেশের ৭ লাখের বেশি নমুনার কোভিড পরীক্ষা করেছে এই একটি প্রতিষ্ঠান, স্যারের নেতৃত্বে। স্যার নিজেও যেমন স্বপ্ন দেখতেন তেমনি অন্যের স্বপ্নের কথাও শুনতেন, সেগুলো বাস্তবায়নের চেস্টা করতেন। মেডিকেল বায়োটেকনোলজি নিয়ে স্যার আমাদের স্বপ্নের সাথে মিশে গিয়েছিলেন, বলেছিলেন আমি ফিরে আসি এরপর ডিজি স্যারের সাথে কথা বলবো। স্যারের চাকরিজীবনের শেষ দিনে ফুল নিয়ে দেখা করতে গিয়েছিলাম, জিজ্ঞেস করেছিলাম কেমন আছেন। উত্তরে স্যার বলেছিলেন, এতদিন তো কোনভাবে বেচে বর্তে ছিলাম এখন সাউথ আফ্রিকা ভ্যারিয়েন্ট যেভাবে আসছে তাতে মনে হয়না আর বাচতে পারবো। স্যারের কথাই সত্যি হলো। আজ সকালে ন্যাশনাল ইনস্টিটিউট অফ ল্যাবরেটরি মেডিসিন ও রেফারেল সেন্টারের পরিচালক বরেণ্য মাইক্রোবায়োলজিস্ট অধ্যাপক ডা. শামসুজ্জামান তুষার স্যার করোনা আক্রান্ত হয়ে মৃত্যুবরণ করেছেন। বিজ্ঞান ও ধর্মে বিরোধ নেই, ভালবাসা ও সংগ্রামে বিরোধ নেই, স্বপ্ন ও বাস্তবায়নে বিরোধ নেই, সেবা ও শ্রমে বিরোধ নেই সেটা এই মানুষটিকে দেখে বারবারই মনে হতো। দেশের এক অপুরণীয় ক্ষতি হয়ে গেল স্যারের প্রয়াণে। কিছুদিন আগেই আমরা কয়েকজন বলছিলাম, করোনাকালীন সেবায় যদি একজন মানুষকে সম্মানিত করতে হয়, একুশে পদক এর মত সম্মাননা দিতে হয় তাহলে সেটা তুষার স্যারকেই দেয়া উচিত। জানিনা মরণোত্তর কোন সম্মাননা এই দেশে দেয়া হয় কিনা, আপনি লাখো চিকিৎসক ও স্বাস্থ্যকর্মীর মনে সম্মানিত হয়ে থাকবেন আজীবন। "নিঃশ্বেষে প্রাণ, যে করিবে দান, ক্ষয় নাই তার ক্ষয় নাই।"
ভারতে এ মুহুর্তে করোনার ৩ টি ভ্যারিয়েন্ট নিয়ে বেশ কথা বার্তা চলছে। ভ্যারিয়েন্টগুলো হলো B.1.617, B.1.617+S:V382L এবং B.1.618। এগুলোর মাঝে প্রথমটিকে ডাবল মিউটেন্ট বলা হচ্ছে কারন এই ভ্যারিয়েন্টের স্পাইক প্রোটিনের রিসেপ্টর বাইন্ডিং অংশে (যে অংশটি মানব কোষের ACE2 রিসেপ্টরের গায়ে লেগে কোষে ঢোকে) ২টি বিশেষ মিউটেশন হয়েছে (L452R এবং E484Q)। এই দুটো মিউটেশনকে ইমিউন এস্কেপ মিউটেশন বলা হচ্ছে কেননা অন্য ভ্যারিয়েন্ট দিয়ে তৈরি হওয়া এন্টিবডিকে ফাকি দিয়ে এরা বংশবৃদ্ধি করতে পারে, তাই এদের নতুন করে আক্রান্ত করার প্রবনতা বেশি৷ ২য়টি আসলে B.1.617 এর একটা সাবগ্রুপ যাতে স্পাইক প্রোটিনে V382L মিউটেশনটি আছে। আগের দুটো প্লাস এই মিউটেশন মিলিয়ে ৩ টি হবার কারনে একে ট্রিপল মিউটেশন বলা হচ্ছে। V382L মিউটেশনের কারনে ইনফেকশন বেশি হয় বা মানুষ বেশি মারা যায় এমন কোন প্রমান এখনো মেলেনি। বরং দেখা গেছে এই মিউটেশনটি যুক্তরাষ্ট্রে আগে দেখা গেলেও এটা বেশি বাড়ে নি কখনোই। তাই সম্ভবত এর বিশেষ কোন ভূমিকা নেই ভাইরাসটির বংশবৃদ্ধিতে। ৩য়টি হলো B.1.618, এটাকে বলা হচ্ছে বেঙ্গল ভ্যারিয়েন্ট কারন এটা এখন পশ্চিমবঙ্গে বেশি পাওয়া যাচ্ছে। এটা কিন্তু ট্রিপল মিউটেন্ট না, অনেকে ভুল করে এটাকেই ট্রিপল মিউটেন্ট বলছেন। এই ভ্যারিয়েন্টে E484K, Y145del, H146del এই তিনটি মিউটেশন অফ কনসার্ন আছে যেগুলো ইমিউন এসকেপ, বেশি ইনফেক্টিভিটি ইত্যাদির সাথে সম্পর্কিত। তবে E484K সাউথ আফ্রিকা ভ্যারিয়েন্টেও আছে, E484Q ইউকে ভ্যারিয়েন্টে আছে, L452R ক্যালিফোর্নিয়া ভ্যারিয়েন্টে আছে। বাংলাদেশে গত ৩ মাসে করা অনেকগুলো জেনোম সিকয়েন্সের মাঝে ১৭২টি স্যাম্পলে E484K এবং ১০টি স্যাম্পলে Y145del মিউটেশন পাওয়া গেছে। এই সংখ্যাগুলো ন্যাশনালি রিপ্রেজেন্টেটিভ না এবং ভারতের গবেষকেরাও বলছেন ওয়েস্ট বেঙ্গল ভ্যারিয়েন্টের সংক্রমন প্রবনতা বা রোগের তীব্রতা সৃষ্টির প্রবনতা নিয়ে বলার মত তথ্য এখনো অজানা। এছাড়াও এই ভ্যারিয়েবট বা ডাবল/ট্রিপল মিউটেন্ট ভ্যারিয়েন্ট ভারতে বেশি মৃত্যুর জন্য দায়ী কিনা এটাও বলার মত যথেস্ট প্রমাণ এখনো হাতে নেই। তাই বেঙ্গল ভ্যারিয়েন্ট নিয়ে নতুন ভাবে আমাদের ভয়ের কিছু নেই যেখানে ইতিমধ্যে সাউথ আফ্রিকা ও অন্যান্য ভ্যারিয়েন্টের মাধ্যমে দেশে এইসব মিউটেন্ট ভাইরাস এদেশে বিরাজ করছে। ভারতের জনস্বাস্থ্যবিদেরা মনে করছেন কুম্ভ মেলার মত বড় গণজমায়েত, মানুষের স্বাস্থ্যবিধি মানার প্রতি উদাসীনতা ইত্যাদি কারনে মার্চ থেকে ব্যপক হারে সংক্রমন বাড়তে শুরু করে, এর মাঝে ইউকে ভ্যারিয়েন্ট, ডাবল মিউটেন্ট ভ্যারিয়েন্ট, আফ্রিকা ভ্যারয়েন্ট ইত্যাদির সংক্রমন প্রবনতা বেশি হওয়ায় সংক্রমণের গতি আগের চেয়েও দ্রুত হয়। এত অল্প সময়ে এত রোগী বেড়ে যাওয়ায় হাসপাতালগুলো চাপ সামলাতে পারছেনা, অক্সিজেনের অভাব পড়ছে ফলে রোগী মারা যাচ্ছে। আমাদেরও সামনে দুটো বড় ঈদ আসন্ন। ভারত থেকে আমরা শিক্ষা না নিলে আমাদের হাসপাতালগুলো চাপ সামলাতে হিমশিম খেতে পারে যা ইতিমধ্যে আমরা কম বেশি দেখছি। লকডাউন চিরস্থায়ী সমাধান না, তাই স্বাস্থ্যবিধি মানার বিকল্প নাই, যার মাঝে পয়লা নাম্বারই হলো মাস্ক, মাস্ক এবং মাস্ক। এটাই একমাত্র ঢাল যে আপনাকে যেকোন ভ্যারিয়েন্টের বিরুদ্ধেই সুরক্ষা দেবে। সার্জিকেল মাস্কের উপরে কাপড়ের মাস্ক পরে মুখে ভালো ভাবে ফিট করে নিন। এইবার অকারনে মানুষের ভিড়ে যাওয়া বন্ধ করুন, আর যদি করতেই হয় তাহলে বদ্ধ ঘরের চেয়ে খোলামেলা যায়গায় করুন। বদ্ধ এসি রুম পরিহার করে দরজা জানালা খুলে দিন, দোকান মার্কেটগুলোতে প্রচুর বাতাসের ব্যবস্থা রাখুন, ক্রেতারা পারলে কেনাকাটা অনলাইনে সেরে ফেলুন। বাচার উপায় আপাতত এগুলোই৷
গতকাল দৈনিক ইত্তেফাক পত্রিকার অনলাইন ভার্সনে একটি খবর প্রকাশিত হয়েছে। খবরটি বিখ্যাত মেডিকেল জার্নাল ল্যানসেট এ সদ্য প্রকাশিত একটি আর্টিকেল নিয়ে। আর্টিকেলটি থেকে অনুবাদ করে তারা সহজ ভাষায় ১০টি পয়েন্ট তুলে এনেছেন যার প্রথমটি হলোঃ "১। কোভিড রোগ কোনমতেই হাঁচি, কাশি, কফ, থুতু দিয়ে ছড়ায় না।" আতকে ওঠার মত কথা। রিপোর্ট রাইটারের নাম নেই, অনলাইন ডেস্ক লেখা হয়েছে সেখানে। আমি জানিনা তাদের অনলাইন ডেস্কে কোন চিকিৎসক আছেন কিনা। এ ধরনের টেকনিক্যাল আর্টিকেল কোনভাবেই টেকনিক্যাল সুপারভিশন ছাড়া প্রকাশ হওয়া উচিত না। ল্যানসেটের মূল আর্টিকেলটিতে কোনভাবেই এই কথা বলা হয়নি। আর্টিকেলটির মূল আলোচনাটি ছিলো করোনা বায়ুবাহিত রোগ এর সপক্ষে তথ্য প্রমাণ নিয়ে। আলোচনায় মূলত বলা হয়েছে যদিও কোন গবেষণায় সরাসরি বাতাস থেকে ভাইরাসটি আলাদা করা যায়নি কিন্তু এমন সব যায়গায় ভাইরাসটি পাওয়া গেছে যেখানে রেসপিরেটরি ড্রপলেট এর মাধ্যমে ভাইরাস পৌছা সম্ভব না একমাত্র বাতাসের মাধ্যমে ছড়ালেই সম্ভব যেমন হাসপাতালের এয়ার ফিল্টার, এয়ার ডাক্টে। আবার অন্য রুমে আছে কিন্তু একই এয়ার স্পেস শেয়ার করছে যেখানে বাইরের বাতাস কম ঢোকে সেখানে এই ভাইরাস ছড়িয়েছে বেশি, বড় হল রুমেও দূরের মানুষে ছড়ানোর উদাহরন আছে। এ সবই প্রমাণ করে যে ভাইরাসটি এরোসল এর মাধ্যমে বায়ুবাহিত হয়ে দূরে যেয়ে ছড়াতে পারে। এই এরোসল তৈরি হয় কথা বলার সময়, গান গাওয়ার সময়, কাশি, হাচি ইত্যাদি প্রক্রিয়ায়৷ সুতরাং হাচি কাশির মাধ্যমে ছড়ায় না এ কথাটি সম্পূর্ণ ভুল৷ এরোসল রেস্পিরেটরি ড্রপলেটের মত ভারী না, এটা বাতাসে ভেসে দূরে যেতে পারে। আর্টিকেলটিতে বলা হয়েছে রেসপিরেটরি ড্রপলেট দিয়ে ছড়ানোর পক্ষে প্রমাণ কম। তারা এর সম্ভাবনাকে সরাসরি অস্বীকার না করে বায়ুবাহিত হবার ব্যাপারে বেশি জোর দিয়েছে। কফ থুতুতে করোনাভাইরাসের উপস্থিতি আমরা সহজেই সনাক্ত করেছি বহুবার কিন্তু বিভিন্ন সার্ফেস যেমন জামা কাপড়, দরজার হাতল, টেবিল চেয়ার, প্লেট বাটি ইত্যাদিতে ভাইরাসের উপস্থিতি এবং সেখান থেকে অন্য মানুষে ছড়ানোর পক্ষে প্রমাণ কম। এসব কারনে সম্প্রতি ইউএস সিডিসিও মাস্ক পরার ব্যাপারে বেশি জোর দিয়েছে বিভিন্ন সার্ফেস বার বার পরিষ্কার করার চেয়ে। করোনাভাইরাস বায়ুবাহিত হলে ব্যাপারটি ভয়ংকর কারন এর ছড়ানোর সক্ষমতা আমাদের ধারনার চেয়েও বেশি। তবে এই তথ্যের সাথে বিশ্ব স্বাস্থ্য সংস্থাসহ অন্যান্য রেগুলেটরি এজেন্সিগুলো একমত পোষন করেনি। তারা ঐক্যমতে পৌছালে করোনা প্রতিরোধে কিছু পরিবর্তন আসতে পারে যেমনঃ * মাস্ক আরও ভালোভাবে এবং বেশি সময় বিশেষ করে ঘরে বেশি পরতে হবে। খোলা বাতাসে এটি ছড়াবে কম, বদ্ধ ঘরে ছড়াবে বেশি তাই বাসায় করোনা রোগী থাকলে বাসার সবাইকে মাস্ক পরতে হবে। * মাস্ক পরতে হবে ওয়েল ফিটেড অর্থাৎ নাক মুখের আশেপাশে ফাকা হয়ে থাকেনা এমনভাবে মাস্ক পরতে হবে এবং মাস্ক কমপক্ষে ২ লেয়ার হলে ভালো। এক্ষেত্রে ইউএস সিডিসির পরামর্শ হচ্ছে সার্জিক্যাল মাস্কের উপরে ফিটেড কাপড়ের মাস্ক পরা। কাপড়ের মাস্কটি সার্জিক্যাল মাস্ককে চেপে রাখবে, ফাকা যায়গা বন্ধ করবে এবং সার্জিক্যাল মাস্কের লেয়ার এরোসল আটকাবে। * বিভিন্ন সার্ফেস যেমন টেবিল, চেয়ার, দরজা, মেঝে, জামা কাপড় ইত্যাদি বার বার এন্টিসেপটিক বা সাবান পানি দিয়ে ধোয়ার ব্যাপারটি সম্ভবত বেশি গুরুত্বপূর্ণ নয়। দিনে একবার পরিষ্কার করাই যথেস্ট। তাই এদিকে বেশি রিসোর্চ অপচয় না করে মাস্ক এবং ভেন্টিলেশনে বেশি নজর দিতে হবে। * আউটডোর একটিভিটি বন্ধ করার চেয়ে বদ্ধ যায়গার কার্যক্রম সীমিত রাখার দিকে বেশি নজর দিতে হবে। বাইরে থেকে প্রচুর বাতাসের আনাগোনা হয় এমন কাজ দূরত্ব মেনে করা যেতে পারে তবে ক্লোজ ডোর মিটিং, কনসার্ট, মুভি, মার্কেট ইত্যাদি নিরুৎসাহিত করতে হবে যদি সেখানে বাইরে থেকে প্রচুর বাতাসের আনাগোনার ব্যবস্থা না থাকে, ইত্যাদি। সুতরাং আমাদের আরও বেশি সময় এবং সর্বত্র মাস্ক পরার বিকল্প। আমাদের লজ্জাস্থান ঢাকার মতই মাস্কের ব্যবহারকেও অপহার্য করে ফেলা ছাড়া উপায় নেই। কেননা এটিই এখন পর্যন্ত একমাত্র ব্যবস্থা যা করোনার সব ভ্যারিয়েন্টের ক্ষেত্রেই কার্যকরী।
কে বড়র প্রতিযোগীতায় এই ছেলের অবস্থান কোথায় কেউ বলতে পারেন? অর্ডার অফ প্রিসিডেন্স?
গতকালের পোস্টের ফলোয়াপ। এই ধরনের ফটো আইডি সহ প্রত্যয়নপত্র থাকার পরেও আটকে রেখে হয়রানি করা আর আলাদা আইডি কার্ড চাওয়াটা স্রেফ ক্ষমতার অপব্যবহার। গতকাল ম্যাডামের শব্দচয়ন, ব্যবহার, ব্যক্তিগত ক্ষমতার প্রদর্শন ইত্যাদি দেখে খারাপ লেগেছিলো, পুলিশ কর্তৃক আইডি দেখতে চাওয়া অন্যায় মনে হয়নি। কিন্তু এই প্রত্যয়ন থাকার পরেও সেটাকে আইডি হিসেবে গ্রহন না করাটা এই প্যান্ডেমিকের সময়ে সবচেয়ে গুরুত্বপূর্ণ পেশাজীবীর প্রতি চরম অন্যায় আচরন। সংশ্লিষ্ট ম্যাজিস্ট্রেট ও পুলিশ শুধু স্যরি বলেই দায় সারতে পারেনা তাদের বিরুদ্ধে মামলা হতে হবে। দেশে সংক্রামক রোগ প্রতিরোধ আইন প্রয়োগের ক্ষমতা স্বাস্থ্য অধিদপ্তরের মহাপরিচালকের রয়েছে। প্যান্ডেমিক কন্ট্রোলের সাথে সংশ্লিষ্ট চিকিৎসা পেশাজীবীকে কর্মসম্পাদনে বাধা প্রদানের কারনে সংক্রামক রোগ (প্রতিরোধ, নিয়ন্ত্রণ ও নির্মুল) আইন ২০১৮ এর ধারা ২৫ এর ১ ও ২ অনুসারে দন্ডনীয় অপরাধ সাব্যস্ত করে ৩ মাসের কারাদন্ড/ ৫০ হাজার টাকা জরিমানা করা যেতে পারে। এ ব্যাপারে বিএসএমএমইউ কর্তৃপক্ষ স্বাস্থ্য অধিদপ্তরের মহাপরিচালক মহোদয়ের সাথে কথা বলে আইনানুগ ব্যবস্থা গ্রহব করবে বলে আশা করি। পুলিশ বিভাগের প্রতি অনুরোধ আপনারা দয়া করে আপনাদের যেসকল কর্মকর্তা চিকিৎসকদের অহেতুক হয়রানি করছেন তাদের বিরুদ্ধে ব্যবস্থা নিন কিংবা আপনাদের বিশেষ যানবাহন এর ব্যবস্থা করে দিন চিকিৎসকদের কর্মস্থলে আনা নেয়ার জন্য। চিকিৎসকেরা গত বছর থেকে একটানা বিরতিহীন সব রকম ছুটি বাতিল করে কাজ করে যাচ্ছে সরাসরি জীবানুর সংষ্পর্শে। তাদের এপ্রিশিয়েট করতে না পারেন, কাজে বাধা প্রদান করবেন না। উল্লেখ্য, আলোচিত ঘটনায় উত্তেজিত চিকিৎসক কিংবা পুলিশ কারও শব্দচয়নই শোভন ছিলো না এবং ফটো আইডি প্রদর্শিত না থাকলে সেটা দেখতে চাওয়া অন্যায় কিছু নয় এটা সব সময়ের জন্যই সত্যি।
যেমন প্রশ্ন তেমন উত্তর! ধন্যবাদ মহাপরিচালক, স্বাস্থ্য অধিদপ্তর মহোদয়কে এবং একাত্তর টিভিকেও ধন্যবাদ এমন প্রশ্ন করার জন্য!
শয়তান চিনুন। যিনি কোরআন হাদিস কে ঢাল হিসেবে ব্যবহার করে নিজেদের ভ্রান্ত বিশ্বাসের রাজনীতি করে জনগণকে বিপদে ফেলতে সাক্ষাত শয়তান তারাই। গতবছর এমন অনেক হুজুর বলেছিলেন মুসলিম দেশে করোনা আসেনা, মুসলমানের করোনা হয় না, ইমাম, হাফেজদের করোনা হয়না। এক বছরে আমরা দেখেছি কত মুসল্লি ধর্মপ্রাণ মারা গেছেন। করোনায় মারা গেছেন এই হেফাজতেরই সাবেক মহাসচিব ৪৫টি মাদ্রাসার পরিচালক শায়খুল হাসিদ নূর হোসেন কাসেমী। তিনি কি কুরআন হাদিস পড়তেন না, রহমত দিয়ে তাকে রক্ষা করলেন না কেন আল্লাহ? মারা গেছেন আরেক হেফাজত নেতা ও যশোরবে মনিরামপুরের জামিয়া এমদাদিয়া মদিনানগর মাদ্রাসার প্রধান শিক্ষক মোহাম্মাদ ওয়াক্কাস। মারা গেছেন বরিশালের হিজলার মাদ্রাসা শিক্ষক আবুল হোসেন ব্যাপারী, ফেনাইর সোনাগাজীর মাদ্রাসা শিক্ষক, জামালপুরের কোনাবাড়ি মাদ্রাসা শিক্ষক, বাগেরহাটের রামপালের মাদ্রাসা শিক্ষক......তাদের উপর আল্লাহর রহমত কেন ছিলো না? কোরআন হাদিস পড়তেন না তারা? বাংলাদেশের কওমী মাদ্রাসাগুলোর ছাত্ররা সবচেয়ে অবহেলিত জনগোষ্ঠীর অন্যতম। কোন মাদ্রাসা ছাত্রের সাহস হবেনা করোনার লক্ষণ থাকলে টেস্ট করার কথা বলার, সুতরাং করোনা হলেও সেভাবে বোঝার উপায় নেই। বাংলাদেশের কথা বাদ দিলে গতবছর এপ্রিলে ভারতে কানপুরে ৫৭ জন মাদ্রাসা ছাত্র আক্রান্ত হয়েছিলো একসাথে। ইন্দোনেশিয়ায় দারুসসালাম ব্লোকাগুং ইসলামিক বোর্ডিং স্কুলে ৬০০ জন ছাত্র আক্রান্ত হয়েছিলো। এত কিছুর পরেও অন্ধ বিশ্বাস ও ক্ষমতার রাজনীতি চালু রাখতে যারা মানুষকে ভয়ংকর রোগে আক্রান্ত হবার ঝুকি নিতে প্ররোচিত করে, মিথ্যা কথা বলে তাদের উপর আল্লাহ রহমত কেন করবেন? কোন ধর্মপ্রাণ মুসলিম কেন তাদের কথা শুনবেন?
ব্যাক্তিগত তথ্য ফাঁসের খেলায় মজা নিচ্ছেন যারা তারা নিজের ব্যক্তিগত তথ্য এভাবে ছড়াতে দেখলে খুশি হবেন? সব কিছুরই সীমা আছে। হোক তা মামুনুল কিংবা বিএনপি চেয়ার পার্সন। মেডিকেল রেকর্ড খুবই গুরুত্বপূর্ণ ও ব্যক্তিগত তথ্য। এটি যেকোন কাজে ব্যবহারের জন্য প্রপার কনসেন্ট নিতে হয়৷ সাংবাদিকতা, নৈতিকতা, সৌজন্যবোধ কোন কিছুর বালাই নেই পেলাম আর দিয়ে দিলাম নাম ঠিকানা ফোন নাম্বার সহ। আগে তাও আইডেন্টিফিকেশন নাম্বারগুলো হাইড করে দেয়া হতো এখন তাও নেই। নিজের ঘাড়ে যেদিন পড়বে সেদিন বুঝবেন ভাইরাল ক্রেজি জনগণেরা।
আমি সেই প্রশাসক কিংবা পুলিশ কর্মকর্তার খোজ করছি যিনি পার্কে সন্ধ্যার পর তরুন তরুনীরা বসে থাকলে উঠিয়ে নিয়ে শাস্তি দেন কিংবা ছেলেদের লম্বা চুল/কালার করা চুল জোর করে সেলুনে নিয়ে কাটানোর ব্যবস্থা করেন। দয়া করে আপনি মহামারী ঠেকাতে, মানুষ বাচাতে, নিজেকে বাচাতে মাস্ক বিহীন লোকগুলোকে একইভাবে জোর করবেন? আমি সেই ধর্মভিরু/কালচারালি কনজারভেটিভ মোরাল পুলিশিং করা লোকদের খুজছি যারা নারীর বুকে ওড়না নেই কেন কিংবা হিজাব নেই কেন কিংবা পুরুষের প্যান্ট টাখনুর উপরে না কেন বলে প্রশ্ন করেন। আপনারা দয়া করে মহামারী ঠেকাতে, মানুষ বাচাতে, নিজেকে বাচাতে মুখে মাস্ক বিহীন লোকগুলোকে একইভাবে জেরা করবেন কি? আমি সেই সব মসজিদ, মন্দিরের ব্যাবস্থাপকদের খুজছি যারা পবিত্রতার স্বার্থে উপাসনালয়ে জুতা/স্যান্ডেল পরে প্রবেশ নিষেধের সংস্কৃতি প্রতিষ্ঠিত করেছেন। আপনারা দয়া করে মহামারী ঠেকাতে, মানুষ বাচাতে, নিজেকে বাচাতে মুখে মাস্ক না পরে চলাচল নিষেধের সংস্কৃতি প্রতিষ্ঠায় সাহায্য করবেন কি?
নিরপদ সড়ক আন্দোলনের মত সচেতন মাস্ক আন্দোলন কি করা সম্ভব? কোথায় আমাদের শত শত ইয়ুথ অর্গানাইজেশন, ভলান্টিয়ার, একটিভিস্ট? স্কুল ছাত্ররা যেভাবে গাড়ির লাইসেন্স চেক করছিলো সেভাবে মাস্ক চেক করা কি অসম্ভব কিছু? আমাদের ছাত্ররা কিন্তু দেখিয়ে দিয়েছিলো চাইলেই সম্ভব। তারুণ্যের বারুদে একটু আগুন। জ্বলবে কি?
দেশে সাউথ আফ্রিকা ভ্যারিয়েন্ট ছড়িয়ে পড়ছে এ কথা যেমন সত্য, খুব অল্প স্যাম্পল নিয়ে পাওয়া তথ্য সারা দেশকে প্রতিনিধিত্ব করেনা এটাও তেমনি সত্য। এখন পর্যন্ত পাওয়া আন্তর্জাতিক গবেষণাগুলো থেকে আমরা জানি ইউকে ভ্যারিয়েন্টের তীব্র রোগ সৃষ্টি করার সক্ষমতা বেশি। কিন্তু সাউথ আফ্রিকা ভ্যারিয়েন্ট বেশি তীব্র রোগ তৈরি করে কিনা এ ব্যাপারে কোন তথ্য এখনো পাওয়া যায়নি। আফ্রিকার আরেকটি গবেষণায় দেখা গেছে সাউথ আফ্রিকা ভ্যারিয়েন্টের ক্ষেত্রে অক্সফোর্ড ভ্যাকসিনের মৃদু থেকে মাঝারি রোগ প্রতিরোধ করার সক্ষমতা প্লাসিবু (যাদের ভ্যাকসিন দেয়া হয়নি) গ্রুপের তুলনায় ২২% বেশি। নূন্যতম ৫০% প্রতিরোধী না হলে সেটাকে ভালো কার্যকরী ভ্যাকসিন বলা যায়না। তারপরেও বিশ্বস্বাস্থ্য সংস্থার পরামর্শ হচ্ছে সাউথ আফ্রিকা ভ্যারিয়েন্ট যেখানে বেশি সেখানেও এটি চালিয়ে যেতে হবে কেননাঃ ১) উল্লেখিত গবেষণাটি অল্প কিছু মানুষের উপরে করা হয়েছে যাদের গড় বয়স ৩০৷ সুতরাং তারা সব ধরনের বিশেষ করে বয়স্ক মানুষদের প্রতিনিধিত্ব করেনা। ২) মৃদু থেকে মাঝারি রোগ ভালোভাবে প্রতিরোধ করতে না পারলেও তীব্র রোগ সম্পর্কে তথ্য জানা যায়নি তাই তীব্র রোগ প্রতিরোধে এর ভূমিকা থাকতে পারে। ৩) ভ্যাকসিনে শুধু এন্টিবডি না, টি-সেল প্রটেকশনও তৈরি হয়। দেখা গেছে অক্সফোর্ড ভ্যাকসিন সাউথ আফ্রিকা ভ্যারিয়েন্টের ক্ষেত্রেও বেশ শক্তিশালী টি-সেল রেসপন্স তৈরি করতে পারে। সুতরাং এই সব দিক বিবেচনায় বাংলাদেশে চলমান ভ্যাকসিনেশন ক্যাম্পেইনে অংশগ্রহনের সুযোগ থাকলে সেটা গ্রহন না করাটা বোকামী হবে। কারন আপনি জানেন না আপনি কোন ভ্যারিয়েন্ট দিয়ে আক্রান্ত হবেন, আক্রান্ত হলেও ভ্যাকসিন আপনাকে তীব্র রোগ, হাসপাতালে ভর্তি ইত্যাদি থেকে রক্ষা করতে সক্ষম। নতুন ভাইরাস, নতুন রোগ, নতুন ভ্যাকসিন। অনেক কিছু আমরা ভালোভাবে জানিনা তবে এখন পর্যন্ত নিশ্চিতভাবে আমরা যেটি জানি তাহলো আপনাকে করোনাভাইরাস থেকে সর্বোচ্চ সুরক্ষা দিতে পারে সার্বক্ষনিক মাস্ক ব্যবহার। এর কোন বিকল্প নাই।
গত বছর ইতালিফেরত ভাইবোনেরা দেশকে পাক করে খেয়ে ফেলেছিলেন। এতে করে বিলাত ফেরত ভাই বোনেরা মনে হয় গোসসা করেছিলেন, বাংলার একটি অঞ্চল প্রায় লন্ডন বানিয়ে ফেলার পরেও এত বড় ক্রেডিট ইতালির ঘরে চলে গেল বলে। এবার আর সেই ভুল তারা করেন নাই। আরও শক্তিশালী ইউকে ভ্যারিয়েন্ট এবং অন্যান্য যায়গার বিদেশফেরত বীর বাঙালিরা সাউথ আফ্রিকা ভ্যারিয়েন্ট এর মশলা দিয়ে এবার দেশটাকে ভেজে ফেললেন। দেশে এসে কোয়ারেন্টাইন না মানা, কোয়ারেন্টাইনরত অবস্থায় বিপুল জনসমাগম করে বিয়ে করা, কোয়ারেন্টাইন হোটেল থেকে পালিয়ে যাওয়া সহ দেশকে ভেজে ফেলার জন্য হেন কোন কাজ নাই যা তারা করেন নাই। সেই ডিসেম্বর-জানুয়ারিতে এদেশে ইউকে ও সাউথ আফ্রিকা ভ্যারিয়েন্টের অধিক সংক্রামক সনাক্ত করেছিল বিসিএসআইআর-এনআইএলএমআরসি ও সিএইচআরএফ৷ আজ আইসিডিডিআরবি ও সিএইচআরএফ বলছে ৬০-৮০% এর বেশি স্যাম্পলে এখন সাউথ আফ্রিকা ও ইউকে ভ্যারিয়েন্ট পাওয়া যাচ্ছে৷ সাউথ আফ্রিকা ভ্যারিয়েন্ট এত বেশি ছড়ানোর কারনেই হয়তো এখন ভ্যাকসিন নেয়া সত্ত্বেও অনেকে আক্রান্ত হচ্ছেন। জানুয়ারিতেই আমরা বলেছিলাম কয়েকটা পাওয়া যেহেতু গেছে তার মানে আরও অনেক থাকতে পারে এবং এগুলো শক্তভাবে ট্রেসিং করে, আরও অনেক অনেক বেশি সিকয়েন্সিনং, থি-জিন টেস্টিং করে ভ্যারিয়েন্ট শনাক্ত করা প্রয়োজন। দুঃখজনকভাবে লক্ষ্য করলাম সরকারি প্রতিষ্ঠানের সক্ষমতা থাকা সত্ত্বেও সিকয়েন্সিং এর অল্প স্বল্প কাজ যা করার তা দুটো বেসরকারি প্রতিষ্ঠনই করলো। অথচ উচিত ছিলো সেই সময়েই এই তথ্যগুলো ব্যাপকভাবে প্রচার করে এবং আরও বেশি সিকয়েন্সিং করে তখনই কিছু সময়ের জন্য এয়ারপোর্ট ক্লোজ করা, ট্রেসিং ভিত্তিক শক্ত কোয়ারেন্টাইন/জোন ভিত্তিক লকডাউন করা। আমরা ৩ মাস পর যখন অনেক বেশি কেস পেতে শুরু করলাম তখন টনক নড়লো। অথচ ততদিনে এইসব অধিক সংক্রামক ভ্যারিয়েন্টগুলো দিয়ে সয়লাব হয়ে গেছে দেশ। অধিদপ্তর থেকে কিছু প্রায় শক্ত পরামর্শ দেয়া হলো অথচ আমরা যা দেখলামঃ ১) ২ দিন আগে লকডাউনের ঘোষনা দিয়ে গতবছরের মতই মানুষকে ঢাকা থেকে সারা দেশে ইউকে ও আফ্রিকা ভ্যারিয়েন্ট নিয়ে ছড়িয়ে পড়ার সুযোগ ২) বদ্ধ স্থানে বেশি ছড়ায় জেনেও আমরা মোটর বাইক শেয়ারিং এর মত খোলা পরিবহন বন্ধ করলাম, বাসও আটকালাম, মানুষ অসহায় হয়ে রাস্তায় দাঁড়িয়ে রইলো। ৩) গণপরিবহন বন্ধ রেখে বইমেলা, অফিস, গার্মেন্টস, কারখানা চলু রাখলাম শ্রোডিঞ্জারের লকডাউনের মত! ৪) মানুষের চাপের মুখে আমরা আবার করোনা ছড়ানোর সবচেয়ে উপযোগী বদ্ধ যানবাহন বাস চালু করে দিলাম লকডাউনের ৩য় দিনেই। গত ১ বছর ফ্রন্টলাইন ওয়ার্কারেরা যে কস্ট করে করোনা কিছুটা বসে এনেছিলেন তার সবই পন্ডশ্রম হলো। আমরা ফিরে এলাম আবার গোড়ায়, আরও খারাপ ভাবে। এখনও মানুষের মাঝে মাস্ক পরার বালাই নাই, মনিটরিং নাই, পুলিশ রাস্তাঘাটে মাস্ক না পরা মানুষ ধরার চেয়ে মোটর বাইক আর রিকশা ধরতে বেশি আগ্রহী। মিটিং সিটিং সবই বদ্ধ এসি ঘরে নিয়মিত চলছে সরকারি নীতি নির্ধারনী অফিসগুলোতেই। দেশে সংক্রামক রোগ নিয়ন্ত্রণ আইনের মত শক্ত আইন থাকা সত্ত্বেও কোথায় কখন শক্ত হতে হয় সেটা আমরা ভুলে গিয়ে অমেরুদণ্ডী প্রাণীর মত বলছি "মানুষ কথা শোনেনা, মানেনা, বাঙ্গালি জাতটাই খারাপ, আমরা আর কি করবো"? দুর্নীতির বিচার হয়, নীতিহীনতার বিচার করবে কে?
মুখটাকে এইভাবে লকডাউন করে দিলে করোনা পালাইয়া কুল পাবেনা! ফ্যাশন ডিজাইনাররা চিন্তা করতে পারেন!
গত বছর নিউইয়র্ক এবং ইতালিতে লকডাউন দেবার পর দেখা গেলো কেস বাড়ছে না কিন্তু কমছেও না। এর কারন হিসেবে দেখা গেলো যারা বাড়িতে আছেন তারা আক্রান্ত হচ্ছেন। শীতপ্রধান এই দেশগুলোতে বাড়িগুলোর ভেন্টিলেশন সিস্টেম আমাদের দেশের মত খোলামেলা না। তাই লক্ষণযুক্ত বা লক্ষণবিহীন আক্রান্ত ব্যক্তিরা যে বাসায় ছিলেন সে বাসার অন্য সদস্যরা দ্রুত আক্রান্ত হচ্ছিলেন। সুতরাং লকডাউনে আপনি বাসায় থেকেও আক্রান্ত হতে পারেন যদি আপনি বদ্ধ এসি রুমে একাধিক মানুষের সাথে সময় কাটান, বাসাতে অন্যের সাথে কথা বলার সময় যদি মাস্ক না পরেন, হাচি কাশি দেবার সময় নাক মুখ না ঢাকেন, বার বার সাবান পানি দিয়ে হাত ধোয়া, বিভিন্ন সার্ফেস স্যানিটাইজ করা ইত্যাদি না করেন, অসুস্থ রোগীর সাথে একই টয়লেট শেয়ার করেন, বাইরে থেকে এসে সাথেই সাথেই হাত মুখ দিয়ে জামাকাপড় পালটে না ফেলেন ইত্যাদি। এই অবস্থায় কোনভাবেই বদ্ধ এসি রুম নিরাপদ না (তবে রুমে একাই থাকলে এবং অন্য কেউ প্রবেশ না করলে অসুবিধা নেই)। বাসায় থাকলে দরজা জানালা খোলা রেখে বাতাস চলাচলের ব্যবস্থা নিশ্চিত করতে হবে। সম্ভব হলে বাসাতেও মাস্ক ব্যবহার করতে হবে বিশেষ করে অন্য কারো সাথে কথা বলার সময়। বাসার কারও জ্বর, সর্দি, কাশি, গলাব্যাথা, মাথাব্যাথা, ডায়রিয়া, বমি, শ্বাসকস্ট, নাকে গন্ধ না পাওয়া, জ্বিহ্বায় স্বাদ না পাওয়া ইত্যাদি লক্ষণ দেখা দেয়া মাত্রই করোনার পরীক্ষা করতে হবে এবং আইসোলেশনে রাখতে হবে। এগুলো না করলে বাসাতেও আক্রান্ত হবেন।
করোনার ইনকিউবেশন পিরিয়ড গড়ে ৫-৬ দিন। সে হিসেবে আজকের এই ডাক্তার হবার খেলার "মিলনমেলা"র প্রভাব আগামী সপ্তাহের পরিসংখ্যানে টের পাওয়া যাবে!
স্বাস্থ্য অধিদপ্তরের অতিরিক্ত মহাপরিচালক (প্রশাসন) অধ্যাপক ডা. নাসিমা সুলতানা ম্যাম করোনায় আক্রান্ত হয়েছেন বিরতীহীন ৩৬৫দিন অফিস করার পর। ম্যাডামকে আমি প্রথম সামনাসামনি দেখেছি দু বছর আগে যুক্তরাজ্যের শেফিল্ডে। এরপর স্বাস্থ্য অধিদপ্তরের চাকুরির সুবাদে তার কর্মকান্ড কাছ থেকে দেখার সুযোগ হয়েছে। কোন রকম অত্যুক্তি ছাড়াই বলছি নাসিমা ম্যাডামের মত সৎ, কর্মঠ, সাহসী মানুষ আমি খুব কমই দেখেছি। করোনার সেই শুরু থেকেই তিনি নিরলস কাজ করে যাচ্ছেন, প্রত্যেকটি দিন তিনি অফিসে এসেছেন, শুক্র শনি তো বটেই এমনকি ঈদের দিনেও। অধিদপ্তরের নিয়মিত প্রেস ব্রিফিং তিনিই করতেন এবং এখনও প্রতিদিনের প্রেসরিলিজ তার সাক্ষরেই প্রকাশিত হয়। সারাদেশে করোনার কারনে হঠাৎ জনবল সংকট তৈরি হওয়ায় জনবল ব্যবস্থাপনার মূল কাজটিও তিনি করেছেন যে কারনে করোনা ল্যাবগুলো সপ্তাহের ৭ দিনই সারাদেশে নিয়মিত টেস্ট করে যাচ্ছে, রিপোর্ট দিতে পারছে। মহাপরিচালক মহোদয় করোনা আক্রান্ত হবার পর ম্যাডামই মহাপরিচালক মহোদয়ের দ্বায়িত্ব পালন করছেন। ম্যাডামের এক্সপোজার লেভেল হাসপাতালে কর্মরত ডাক্তারদের তুলনায় কোন অংশেই কম নয়। করোনা নিয়ন্ত্রণে এই দেশে চিকিৎসকদের অবদান সব সময়েই অবহেলিত। ব্যাংকার, পুলিশ, পরিচ্ছনতা কর্মীরা প্রণোদনা, সম্মাননা, জাতীয় খেতাব পেয়েছেন অথচ আজ পর্যন্ত একজন চিকিৎসকও সরকারিভাবে কোন প্রণোদনা পাননি, সম্মাননা পান নি, স্বীকৃতি পান নি। আমি মনে করি এই দেশে যদি একজনকেও করোনা নিয়ন্ত্রণে স্বাস্থ্য খাতে অবদান রাখায় স্বীকৃতি দিতে হয় সেটা নাসিমা ম্যাডামকে দেয়া উচিত। অক্সফোর্ড ভ্যাকসিন বাংলাদেশে আসার পর নানা রকম গুজবের কারনে খোদ ডাক্তাদেরই অনেকে যখন টিকা নেবেন না বলছিলেন তখন ম্যাডাম বাংলাদেশে করোনা টিকা প্রদানের প্রথম দিনেই টিকা নিয়েছেন। দুঃখজনক ভাবে টিকা নেবার পরেও তিনি আক্রান্ত হয়েছেন। আশ্চর্য হয়ে লক্ষ্য করলাম এই ব্যাপারটি নিয়ে সোশাল মিডিয়ায় সাধারন মানুষ ম্যাডামের উদ্দেশ্যে নানাবিধ কটু কথা বলছে। অনেক সাংবাদিক টুইস্টেড নিউজ করেছেন ম্যাডামের অবদানের কথা ইগনোর করে টিকা নেবার পরেও আক্রান্ত ব্যাপারটিকে হাইলাইট করে। টিকার উপর আবার অনাস্থা চলে এসেছে। বাস্তবতা হচ্ছে অক্সফোর্ডের এই টিকা শতভাগ প্রটেকশন দেয়না (পৃথিবীর কোন টিকাই দেয়না) এমনকি ২য় ডোজের পরেও। দ্বিতীয় ডোজের পরেও আক্রান্ত হবার সম্ভাবনা ৩০% থেকে যায়। কিন্তু এই টিকা নিলে দেখা গেছে আক্রান্ত হলেও করোনার কারনে মারাত্নক অসুস্থতা তৈরি হবার সম্ভাবনা প্রায় ০%। এ মুহুর্তে এটাই বেশি প্রয়োজন। কিছুদিন আগে ইংল্যান্ডের বিজ্ঞানীরা গবেষণায় জানিয়েছেন যেসকল ব্যক্তি আগে করোনায় আক্রান্ত হয়েছিলেন এবং ফাইজার ভ্যাকসিনের ১ম ডোজ নিয়েছেন তাদের দেহে যারা আগে করোনায় আক্রান্ত হননি কিন্তু ভ্যাকসিন নিয়েছেন তাদের চেয়ে ৬ গুণ বেশি এন্টিবডি তৈরি হয়েছে। অর্থাৎ পূর্বে আক্রান্তদের ক্ষেত্রে করোনা ভ্যাকসিন ২য় ডোজের (বুস্টার) মত কাজ করেছে এবং এন্টিবডি অনেক বেড়েছে। সুতরাং ২য় ডোজের পরে এন্টিবডি অনেক বৃদ্ধি পায় যা আরও বেশি সুরক্ষা নিশ্চিত করতে সক্ষম। নাসিমা ম্যাডাম পূর্বে আক্রান্ত হননি এবং ২য় ডোজ পান নি, প্রতিদিন বদ্ধ এসি রুমে বহু মানুষের সাথে তাকে দেখা করতে হওয়ায় এক্সপোজার লেভেলও অনেক বেশি ছিলো বিধায় দুর্ভাগ্য জনকভাবে তিনিও পরিসংখ্যানের অংশ হয়েছেন। করোনার এই যুদ্ধে আমাদের সবচেয়ে কর্মঠ ও সাহসী এই সেনানীর প্রতি শ্রদ্ধা ও সম্মান জানাই, আশা করি ম্যাডাম খুব দ্রুতই সুস্থ হয়ে উঠবেন।
না জানি কি হয়ে গেলাম ধরনের একখানা ছাট্টিফিকেট (তাও নকল) লইয়া আমার এমন ট্রেডমার্ক ভাবের ছবি এই একখানাই আছে। প্রায় কনফুসিয়াস গোফ, গরীবের বাবরি, হাসতে যেয়ে প্রায় কেদে ফেলা হাসি আর জবড়জং জামা আবৃত এই ভল্লুকসদৃশ হুলিয়াবৎ ছবিখানা সমাবর্তনের বছরখানেক পর পেয়ে আমি যারপরনাই আহ্লাদিত! বহু গুণের সম্পৃক্ত দ্রবণ তানভীর আহমেদ ভাইকে অশেষ ধন্যবাদ সদুর বিলাত থেকে এ মুল্লুকে এই জিনিস টেনে নিয়ে আসায়।
খোলা মটর সাইকেলে হেলমেট পরা আরোহী ও যাত্রীর মাঝে করোনা সংক্রমনের সম্ভাবনা উবার/ট্যাক্সি/প্রাইভেটকারের মত বদ্ধ এসি গাড়িতে চালক ও যাত্রীর মাঝে সংক্রমনের সম্ভাবনা থেকে অনেক অনেক কম। এটা সাধারন বুদ্ধিবিবেচনা দিয়েই বোঝা সম্ভব। অফিসের কর্মী ৫০% করে মেলা, পরীক্ষা ইত্যাদি চালু রাখার মত সিদ্ধান্তের ব্যাপারে নাই বা বললাম। কি ধরনের কাজে করোনার ঝুকি বেশি এ সম্পর্কে বিশেষজ্ঞ মতামত দেবার ক্যাপাসিটি বিআরটিএ এর আছে? তারা কি এ ব্যাপারে মতামতের জন্য স্বাস্থ্য অধিদপ্তরের কাছে কোন চিঠি দিয়েছে?
এইরকম হাসির গল্প অনেকদিন পড়িনাই! #২৩ডিগ্রিথিওরিস্ট #দমফাটানোহাসিরগল্প #বিখ্যাতগাতক #যেকথাআপনারডাক্তারবলেনা #গোকরোনাগো #জায়গায়খাইলেজায়গায়কাইত
হেফাজতে ইসলামের কাছে ইসলাম ধর্ম নয় রাজনীতি। এই সহজ ব্যাপারটি বুঝতে না চাওয়ার অর্থ হচ্ছে ধর্মের প্রতি বিশ্বাস না রেখে ধর্মের নামে অপকর্মকারীদের প্রতি অন্ধ বিশ্বাস এবং ধর্মচ্যুত হবার ভয়। এই ভয় দেখিয়েই পাকিস্তান রাষ্ট্রটি শোষন করেছিলো, এই ভয় দেখিয়েই জামাত রাজাকার বাহিনী তৈরি করেছিলো, এই ভয় দেখিয়েই ধর্মভিত্তিক ক্ষমতার রাজনীতি বাংলাদেশে শুরু হয়েছিলো যা এখনো চলমান নানা রূপে। ধর্মটা বিশ্বাস নাকি রাজনীতি সেই জটিল হিসাব কিন্তু অধিকাংশ অবহেলিত মাদ্রাসার ছাত্ররা বোঝেনা, হুজুর বলেছে তাই যেতে হবে, এখানে দ্বিমত করার কোন উপায় নেই। আর সেই দ্বিমতের বোধ হবার আগেই ঝরে গেল ৪টি তাজা প্রাণ। এই ৪ জন মারা গেছেন কোথায় জানেন? পুলিশ তাদের বাড়িতে এসে গুলি করে মারে নি বা মসজিদে ঢুকেও মারেনি বরং তারা মারা গেছে থানার সামনে। থানায় হেফাজতের হামলা, পুলিশের গোলাগুলি এবং ৪ জন "কোল্যাটেরাল ড্যামেজ"। ভারতের প্রধানমন্ত্রী নরেন্দ্র মোদীর বাংলাদেশে আগমনের প্রতিবাদে থানায় যেয়ে ভাঙচুরের সাথে ধর্মের সম্পর্ক বেশি না রাজনীতির সেটি বোঝা কি খুবই কঠিন? মোদীর বাংলাদেশ সফরের বিরুদ্ধে হেফাজতের বিক্ষোভের কারন কি? মোদী সাম্প্রদায়িক তাই? সে কট্টরপন্থী হিন্দু উগ্রবাদী সংগঠনের সাথে জড়িত তাই? তার আমলে ভারতে সংখ্যলঘু মুসলিমদের অত্যাচার বেড়েছে তাই? মানলাম। কিন্তু তিনি তো এই প্রথম বাংলাদেশে আসেন নি। ২০১৪ তে বিজেপি ক্ষমতায় এসেছে, মোদী প্রধানমন্ত্রী হয়েছেন, ২০১৫ সালে বাংলাদেশে এসেছিলেন। হেফাজত তখনো ছিলো, ভারতে সংখ্যালঘু মুসলিম নির্যাতন তখনো চলছিলো৷ প্রতিবাদ হলো না কেন? ঠিক যখন বাংলাদেশ স্বাধীনতার ৫০ বছর পূর্ণ করার উৎসবে ব্যক্তি মোদীকে নয় বরং প্রতিবেশী দেশ ভারতের প্রধানমন্ত্রীকে সার্কভুক্ত অন্যান্য দেশগুলোর রাষ্ট্রপ্রধানদের আমন্ত্রণের ধারবাহিকতায় আমন্ত্রণ জানালো তখনি কেন আন্দোলন করতে হলো? আর আন্দোলন যদি হবেই তাহলে সেটা শান্তিপূর্ণ না হয়ে কেনই বা থানা, রেলস্টেশন, ইত্যাদি যায়গায় ভাঙচুর চালানো হলো? গতকাল ৪ জন মরেছে। আজ মরেছে ২ ডিজিটের সংখ্যায়। পুড়েছে ভেঙ্গেছে বহু গাড়ি, বাস, ক্ষতি হয়েছে সাধারন মানুষের, মানুষের সম্পত্তির। এই সহিংসতার হিসাব কি রব নেবেনা? নাকি শুধু দাড়িতে মারার হিসাবটাই নেবেন তিনি? যে পুলিশ বা সাংবাদিককে পিটিয়ে রক্তাক্ত করা হলো তার দাড়ি না থাকলে আল্লাহ হামলাকারীর হিসাব মাফ করে দেবেন? ২০১৮ সাল পর্যন্ত এই ফ্যাসিবাদী ভারতপ্রেমী সরকার ভালো কারন এই সরকার কওমীদের স্বীকৃতি দিয়েছে, প্রধানমন্ত্রী শেখ হাসিনাকে তাই কওমী জননী উপাধিও দিয়েছিলো তারা। তাহলে এখন কেন কওমী জননীর সম্মানে আঘাত, কেন তার পিতার ম্যুরালে অগ্নি সংযোগ? কেন স্বাধীনতার ৫০ বছর পূর্তির দিনে মোদীর বিরুদ্ধে প্রতিবাদের নামে জাতি পিতাকে অসম্মান? এটা কি ধর্ম না রাজনীতি? এখনো বুঝতে কস্ট হয়? রাজাকারের বিচারের দাবীতে বাংলাদেশ জেগে উঠেছিলো শাহবাগে, বিনা আমন্ত্রণে হাজারে হাজারে মানুষ জড় হয়েছিলো, মোম জালিয়ে, গান গেয়ে, নামাজ পড়ে, দোয়া চেয়ে.... যার যার বিশ্বাস ও মনন অনুযায়ী অহিংস প্রতিবাদে পুরো দেশ অনুরনিত হয়েছে। সাম্প্রতিক সময়ের সবচেয়ে বড় আন্দোলন ছিল সেটি। এটিই বাংলার অসাম্প্রদায়িক সম্প্রীতি। কতজনের হাতে লাঠি ছিলো? কতজনের হাতে রাম দা ছিলো? কতজন ইট পাটকেল ছুড়েছে, গাড়িতে আগুন দিয়েছে, বাস ভেঙ্গেছে? আজকে আপনি সেই হেফাজতের হয়ে আন্দোলন করছেন যারা দাড়ি টুপি পরে ঘোড়া নিয়ে লাঠি আর রাম দা হাতে পথে নেমেছে। আমরা এই সংস্কৃতি চিনি। ২০০৮ এর আগে যারা বিশ্ববিদ্যালয়ে পড়েছে তারা দেখছে ছাত্রশিবির কর্মীদের উৎপাত। তারা দেখেছি এই হাতিয়ার, এই লাঠি, রাম দা হাতে দাড়ি পাঞ্জাবি বাহিনী উন্মত্ততা। এই বেশ ভূষা আমাদের চেনা। আমার যার উপর ঘৃণা তার প্রতি নিন্দা না জানিয়ে যখন অন্যের ক্ষতি করি তখন বুঝতে হবে ঘৃণাটা উছিলা ছিলো। অথচ এই সহজ কথা বুঝতে না বুঝতে গতকাল ৪টি তাজা প্রাণ ঝরেছে, আজ মরেছে আরও বেশি। কে দেবে এই প্রাণের ক্ষতিপূরণ? কয়েক বছর আগে ততকালীন আমেরিকান রাষ্ট্রপতি ডোনাল্ড ট্রাম্প ব্রিটেনে গিয়েছিলেন। সে সময়ে ব্রিটিশরাও ট্রাম্পের সাম্প্রদায়িক মনোভাবের নিন্দা জানিয়েছিলো। পথে নেমে প্রতিবাদ করেছিলো। ট্রাম্পের নামে নানারকম ব্যংগাত্নক কার্টুন আর বিশাল সাইজের "বেবি ট্রাম্প" বেলুন বানিয়েছিলো তারা। সহিংসতা হয়নি, পাবলিক প্রপার্টি ক্ষতিগ্রস্ত হয়নি, মানুষ মরে নি, কেউ ভাঙচুর করেনি। রাষ্ট্রের নাগরিকের অধিকার আছে রাষ্ট্রীয় সিদ্ধান্তের প্রতিবাদ জানানোর কিন্তু তার অধিকার নেই প্রতিবাদের নামে সহিংসতা আর ভাঙচুর এর রাজনীতি করার। মানুষকে প্রতিবাদের সুযোগ দিতে হবে, সব পক্ষের মানুষকেই। আজ হেফাজত যদি ভারতে মুসলিম অত্যাচারের কারনে মোদীর আগমনের প্রতিবাদ করে তাহলে অন্য কেউ হেফাজতের নামেও রাস্তায় নেমে প্রতিবাদ করবে নিজেদের মত করে (সহিংসরা ব্যতিত) সেটাও মেনে নিতে হবে। হেফাজত যদি ঘোড়া তলোয়ার হাতে প্রতিকী প্রতিবাদ করে তাহলে দাড়ি টুপির কুশপুত্তলিকা নিয়ে প্রতিবাদও সহ্য করে নিতে হবে। এটিই একটি স্বাধীন গণতান্ত্রিক রাষ্ট্রে নাগরিকের অধিকার। এই সব অহিংস আন্দোলন যে পক্ষই সহিংসতায় পরিনত করুক তা নিন্দনীয়। কোন রকম উস্কানি ছাড়াই যদি পুলিশ মসজিদে ঢুকে হামলা চালায় সেটা যেমন চরম গর্হিত কাজ তেমনি থানায় এসে হামলা করে ভাঙচুর করে সরকারি সম্পত্তি নষ্ট করাও মারাত্নক অপরাধ। পুলিশের সাথে রাজনৈতিক সংগঠনের কর্মীদের জড়িয়ে পড়ে সহিংসতায় অংশগ্রহন যেমন অপরাধ, রাস্তায় সাধারন মানুষের জান মালের ক্ষতি করে পুড়িয়ে ভাঙচুর করে, মানুষ পিটিয়ে সহিংস আন্দোলন করাও একই মাত্রার অপরাধ। এবং এগুলো সবই রাজনৈতিক। এখানে ধর্ম রক্ষা, মুসলিম রক্ষা, ঈমান রক্ষার কোন সম্পর্ক নেই। সম্পর্ক গদির, সম্পর্ক মসনদের, সম্পর্ক ক্ষমতা আর টাকার। এ জিনিস যত দ্রুত আমাদের ধর্মভিরু অন্ধ মন বুঝতে পেরে ধর্মব্যবসায়ীদের ছুড়ে ফেলে দেবে ততই মঙ্গল। হিসাব হবে, হিসাব হবে যোগ বিয়োগে হিসাব হবে ধর্ম বেচে কাজ হবে না জুলুমকারীর পাশ নেবে না সব জুলুমের হিসাব নেবে আমার রবে।
বাংলাদেশের জন্মের ৫০ বছর হলেও দেশের অধিকাংশ জনগোষ্ঠী এই বয়সের না। এর চেয়ে বেশি বয়সের যারা বাংলাদেশের জন্মের আগে কৈশরে উপনীত হয়েছিলেন, যারা সে সময়ের রাজনৈতিক প্রেক্ষাপটকে জানতেন, পাকিস্তান ও তার তাবেদারদের ধর্ম বেচা শোষণের রাজনীতি সম্পর্কে জানেন তাদের অনেকেই আজ জীবিত নেই৷ ৭৫-৯৬ পর্যন্ত সময়ে স্বাধীনতার ইতিহাস, রাজনৈতিক প্রেক্ষাপট, বঙ্গবন্ধুর অবদান এবং সর্বোপরি বাংলাদেশ গঠনের চার মূলনীতি-গণতন্ত্র, সমাজতন্ত্র, ধর্মনিরপেক্ষতা ও জাতীয়তাবাদের মর্মার্থ নানাভাবে জনমন থেকে মুছে ফেলার চেস্টা করা হয়েছে। এই সময়টাতে যারা কিশোর বা তরুন ছিলেন অর্থাৎ মানুষের রাজনৈতিক সচেতনতা যখন তৈরি হয় তখনই তারা এই দেশের জন্মের ইতিহাস ভুলভাবে জেনেছেন। সেই একই সাম্প্রদায়িক ধর্মভিত্তিক রাজনীতির ব্যবসায়ী যারা একাত্তরে বাংলাদেশের জন্মের বিরোধী ছিলো তারা ঐ সময়টাতে সরকারে অংশ হয়ে বাংলাদেশের মূলনীতি, অসাম্প্রদায়িকতা, জন্মের ইতিহাস মুছে ফেলের চেস্টা করেছে সেই সময়ে এই ধর্মকে পুজি করেই। সুতরাং এখনো দেশের মানুষের একটা বড় অংশ স্বাধীনতার ঘোষক নিয়ে দ্বিধায় ভুগবে, বঙ্গবন্ধুর অবদানকে অস্বীকার করবে, পাকিস্তান ও তার দোসরদের জুলুমের কথা ভুলে যাবে এবং নিজেরাই ধর্ম ব্যবসায়ীদের উস্কানি পেয়ে একইভাবে সাম্প্রদায়িক আচরন করবে সংখ্যালঘুদের উপর সেটাই স্বাভাবিক৷ অথচ ইতিহাসের প্রামাণ্য দলিল এখন এক ক্লিকেই ইন্টারনেটে পাওয়া যায়। ৭১ ও পরবর্তী সময়ের দেশি বিদেশি দৈনিক পত্রিকাগুলোর অনলাইন আর্কাইভ উন্মুক্ত। কিভাবে দেশ জন্মালো, ঘোষনা এল, মানুষ এক নেতার কথায় যার যা কিছু আছে তাই নিয়ে ঝাপিয়ে পড়লো, হিন্দু মুসলিম ভাই ভাই হয়ে এক পাতে এক খেয়ে একই কস্ট সয়ে কাধ কাধ মিলিয়ে যুদ্ধ করলো সবই জানা যায়। দুর্ভাগ্য হলো অল্প কিছু মানুষের ছোট বেলায় বই পড়ার অভ্যাস এবং তার থেকে অনুসন্ধানী মানসিকতা তৈরি হয়েছে। একটা বড় অংশেরই সেই মানসিকতা নেই। ফেসবুক কিংবা টিকটকই তাদের জ্ঞানের উৎস। আমি পাবলিক বিশ্ববিদ্যালয়ের মেধাবী শিক্ষককে দেখেছি জীবনে কোন "আউট বই" পড়েনি তাই অনেক বেশি কন্সপিরেসি থিওরিতে বিশ্বাসী। নিজ ফিল্ডের বাইরে দুই ক্লিক করে অন্য কিছু জানার আগ্রহ শূন্য। এমন লোকের সংখ্যা অনেক। ফেসবুকে, ইউটিউবে মানুষ সাম্প্রদায়িক ওয়াজ আর কনস্পিরেসি থিওরি যতটা শুনে যতটা সময় কাটায় তার হাজার ভাগের একাংশও তথ্য প্রমাণ ঘেটে দেখার পেছনে ব্যায় করেনা। স্বাধীনতার ৫০ বছর পরেও এটাই বাস্তবতা। এই লেখায় ১৯৭১ এর ২৭ মার্চের কিছু দেশি ও বিদেশি পত্রিকার ছবি সংযুক্ত করলাম। বঙ্গবন্ধু ২৬ মার্চে গ্রেপ্তারের পূর্বে বাংলাদেশের জন্মের ঘোষনা দিয়ে গিয়েছিলেন সেই প্রমাণ বের করা খুব একটা কঠিন না। ১৯৭১ এর ২৭ মার্চের নিউইয়র্ক টাইমসঃ 
গত কয়েকদিন ধরে বাংলাদেশে কোভিড-১৯ আক্রান্তের হার লাফিয়ে লাফিয়ে বাড়ছে। হঠাত এই বৃদ্ধির জন্য অনেকে করোনাভাইরাসের নতুন ভ্যারিয়েন্ট বা ইউকে ভ্যারিয়েন্টের ছড়িয়ে পড়াকে দায়ী করলেও এটার সপক্ষে যথেষ্ট প্রমাণ নেই, আমাদের হাতে নতুন ও অধিক সংক্রামক ভ্যারিয়েন্টের জিনোম সিকোয়েন্স ডাটা নেই। তবে মানুষ গরম বাড়ার সাথে সাথে ফেব্রুয়ারির শুরু থেকেই ঘোরাঘুরির মাত্রা বাড়িয়েছে এমন কিছু পর্যবেক্ষণ পাওয়া যাচ্ছিলো। কোন অঞ্চলে কি পরিমাণ মানুষ কোথায় কোথায় যাচ্ছে সেটি আধুনিক যুগে সহজেই বের করা সম্ভব। এটাকে বলে কমিউনিটি মোবিলিটি ডাটা। মোবাইল ফোন কোম্পানি কিংবা গুগলের মত টেক কোম্পানি জিপিএস ও সেলুলার নেটওয়ার্ক ব্যবহার করে তাদের ব্যবহারকারীদের গতিবিধির রেকর্ড রাখতে পারে। কোভিডের এই সময়ে গুগল বিভিন্ন দেশের এ ধরনের মোবিলিটির ডাটার উপরে রিপোর্ট প্রকাশ করে। বাংলাদেশের সর্বশেষ রিপোর্ট ৯ মার্চের। জানুয়ারি ২৬ তারিখের ডাটাকে বেইজ লাইন ধরে মার্চের ৯ তারিখে দেখা গেছে দোকানপাট ও বিনোদন কেন্দ্রে মানুষের যাতায়াত বেড়েছে ১৪%, সুপারমার্কেট ও ফার্মেসিতে যাতায়াত বেড়েছে ৪২%, পার্ক/সৈকত/উন্মুক্ত পাবলিক প্লেসে যাতায়াত বেড়েছে ১৪%, গণপরিবহনে যাতায়াত বেড়েছে ২৬%, কর্মক্ষেত্রে ১০% এবং আবাসিক এলাকায় ৪% বেড়েছে (ছবি-১,২,৩)। সুতরাং করোনাভাইরাসে আক্রান্ত হার বৃদ্ধির সাথে স্মার্টফোন ব্যবহারকারীদের মোবিলিটি ডাটার রিপোর্ট সামঞ্জস্যপুর্ণ। যদিও জিপিএস চালু রাখা এন্ড্রয়েড স্মার্টফোন ব্যবহারকারীরা সারাদেশকে প্রতিনিধিত্ব করেনা তারপরেও এই তথ্যটি কম গুরুত্ববহ নয়। করোনাভাইরাসের সংক্রমণ বৃদ্ধির হার শুধু বাংলাদেশেই বাড়ছে তা নয়, পৃথিবীর প্রায় সব দেশেরই বাড়ছে। ছবি ৪ ও ৫ এ পৃথিবীর বিভিন্ন দেশে করোনাভাইরাসে আক্রান্তের দ্বি-সাপ্তাহিক পরিবর্তনের হার দেখানো হয়েছে। শীতকালে মানুষের কম চলাচল, অন্যান্য ভাইরাসের সংক্রমণ বৃধি পাওয়া, আগের সংক্রমণ থেকে প্রাপ্ত প্রতিরোধ ক্ষমতা সব মিলিয়ে আমরা গত নভেম্বর থেকে জানুয়ারী পর্যন্ত অপেক্ষাকৃত ভালো সময় কাটিয়েছি। কিন্তু এখন আবার গত বছরের মত প্রকোপ শুরু হয়েছে। পূর্বেকার সংক্রমণ থেকে প্রাপ্ত প্রতিরোধ ক্ষমতা যেহেতু কম বেশি ৬ মাস পরেই কমে যায় তাই আগে কেউ আক্রান্ত হয়ে থাকলেও (লক্ষণ সহ বা ছাড়া) এখন আবার আক্রান্তের ঝুঁকিতে পড়বেন। এখন পর্যন্ত করোনাভাইরাস থেকে রক্ষা পাবার প্রমাণিত ও সফলতম কার্যকরি উপায় মাস্ক ব্যবহার, শারীরিক দূরত্ব রক্ষা ও ভ্যাক্সিনেশন। প্রথমটির ব্যবহার সবচেয়ে সহজ, কাপড়ের ডাবল মাস্ক ব্যবহার করা যেতে পারে যা পরিবেশ জন্যেও কম ক্ষতিকারক এবং সহজলভ্য। আর ভ্যাক্সিনেশন তো বিনামূল্যেই। অনেকে রেজিস্ট্রেশন করেছেন কিন্তু নির্দিষ্ট দিনে টিকা নিতে যাচ্ছেন না, অন্যদিন যাবো, পরে যাবো, ঐদিন অফিসে কাজ আছে, ফ্যামিলি প্রোগ্রাম আছে ইত্যাদি নানা অযুহাতে অনেকে সময় পেছাচ্ছেন, এগুলো সবই আপনাকে আরও বেশি ঝুঁকিতে ফেলছে। এ বছর অন্তত আমরা কিছু হলেও জানি করোনা কিভাবে আটকাতে হয়। সুতরাং নিজে সচেতন হোন, অন্যকেও সচেতন করুন। তথ্যসূত্রঃ ১) গুগল কমিউনিটি মোবিলিটি ডাটা ২) ourworldindata
স্বাস্থ্যবিধির গোষ্ঠী উদ্ধার করে ঘুরাফেরা করবো আমরা আর দোষ হবে "স্ট্রেইনের"! #কিএক্টাঅবস্থা
সমুদ্রপাড়ে বসেও যদি মশা কামড়ায়, এর থেকে হতাশাজনক আর কি হতে পারে?! 🙁
বোরা বোরা আইল্যান্ডের ছবি শেয়ার করে ৫ জন সৌভাগ্যবান বিজেতা নির্বাচন করা হয়েছে। মনের আনন্দে বগল বাজাতে বাজাতে (বাজানোর জন্য শাপলা লতি ব্যবহার করা যেতে পারে) বোরাবোরা আইল্যান্ডে জোড়া জোড়া হাজির হয়েছেন ৫ দম্পতি৷ এই ট্রিপের ম্যানেজার সবাইকে রিসিভ করার জন্য একটি স্পিড বোট নিয়ে এসেছেন৷ শুরুতেই তিনি সবাইকে অভিনন্দন শুভেচ্ছা ইত্যাদি জানিয়ে যদি কিছু মনে না করেন বলে স্পিড বোটে উঠতে বললেন। সমস্যা হলো স্পিডবোটে মাত্র ৫টি সিট। মানুষ ১০ জন। কিভাবে বসবে জানতে চাইলে ম্যানেজার মশাই বললেন আমাদের এই ট্যুরের থিম হলো শেয়ারিং এবং কেয়ারিং! আপনারা সবাই আমাদের ফেসবুক পোস্ট শেয়ার করে একে অন্যের সাথে আনন্দ ভাগাভাগি করেছেন তাই আমরা আপনাদের কেয়ার করছি। শেয়ারিং এর গুরুত্ব বজায় রাখতে পুরো ট্রিপেই আপনাদের জন্য নানা রকম শেয়ারিং এর ব্যবস্থা রাখা হয়েছে। শুরুটা হচ্ছে স্পিড বোটে সিট শেয়ারিং দিয়ে। আপনারা ৫ জন সিটে বসুন এবং আপনাদের সঙ্গীদের কোলে বসিয়ে সিট শেয়ার করুন! যাইহোক, ওয়াটার বাংলোতে পৌছানোর পর ম্যানেজার মশাই জানালেন শেয়ারিং এর অভ্যাস চালু রাখতে আপনাদের সবার জন্য একটি বিছানা, একটি বালিশ, একটি টয়লেট এর ব্যবস্থা রাখা হয়েছে৷ আপনারা পালা করা একজন একজন করে ঘুমাতে ও টয়লেট ব্যবহার করতে পারবেন এতে করে আপনাদের মধ্যে একে অন্যের প্রতি সহমর্মীতা বাড়বে! রাতে আপনাদের সবার সাথের চাদের আলো শেয়ার করার সুবিধার্থে ইলেক্ট্রিসিটি বন্ধ করে দেয়া হবে, খাবার ১ জনেরটা ২ জন শেয়ার করবেন আর ফেরার সময় আপনাদের জন্য একটি এয়ার টিকেট বুক করা, একজনকে সিটে বসিয়ে বাকিদের এয়ারপ্লেন এর পাখার সাথে বেধে নাহলে লাগেজে ভরে পাঠিয়ে দেয়া হবে। ও হ্যা, আপনাদের এই চমৎকার শেয়ারিং ট্যুরের কথা ফেসবুকে শেয়ার করে পুনরায় এমন ট্যুরের ভাগ্যবান বিজয়ী হবার সুযোগ হারাবেন না যেন! আপনাদের বোরা-বোরা আইল্যান্ড ভ্রমণ সুখকর হোক। মাহালো! #আমাকেমারবেন্না #বোরাবোরা #লাইকশেয়ারদিয়েপুরষ্কারজিতেনিন #আজগরীববলে
প্রথম আলো সমীপে আমার মিতার হুমকি! #কালোমারুফসংঘ #কালোবন্দুক #কালোজাম #কালোতবুভালো #উজ্জ্বলশ্যামলা #যমুনারজল
আমরা অন্যের বাক স্বাধীনতা ঠিক ততক্ষন পর্যন্ত মেনে নেই যতক্ষণ পর্যন্ত তা আমাদের বিশ্বাসের সাথে মেলে। সেটা ধর্মীয় হোক, রাজনৈতিক হোক কিংবা সামাজিক হোক। তাই ক্ষমতাবান যদি সংখ্যাগুরু বিশ্বাসের অংশ হন সে তো নিজের সুবিধামত আইন (শরীয়ত বাউল কিংবা মুশতাক) কিংবা অস্ত্র (অভিজিৎ রায় কিংবা নূর হোসেন) যেকোন একটা প্রয়োগ করবেই৷ বাক স্বাধীনতা যদি চাইতেই হয় তাহলে ভেবে দেখতে হবে কেউ আমার বিশ্বাসের বিপরীতে কথা বললে আমি সহ্য করতে পারি কিনা। যদি না পারি তাহলে জোর যার মুল্লুক তারই থেকে যাবে চিরকাল।
আচ্ছা ভাই, মানুষের যদি টিকটিকির মত লেজ থাকতো কি কি সুবিধা হতো বলেন তো। -ভ্যাকসিন নিতে সুবিধা হতো, স্যান্ডোগেঞ্জি প্রদর্শন করা লাগতো না! -ঠিক বলসেন, তারপর ধরেন প্যান্ট উলটো করে পরলে সমস্যা হতো না, চেইন খুলে লেজ বের (পেছনের!) করে রাখা যেত! - "ল্যাঞ্জা ইজ ভেরি ডিফিকাল্ট টু হাইড" এই কথাটা মার্কেট পেতো না ভাই! - ঠিক, তারপর ধর হাসপাতালে গেলে যে হাত মাত ফুটো করে স্যালাইন লাগায় ইঞ্জেকশন দেয় ঐটা লেজে লাগায় দিতো, ঝামেলা নাই! - হিরৈঞ্চিদের সুবিধা হইতো ভাই, ঢাকা মেডিকেলের পিছনে গেলে দেখতেন রাস্তায় লেজ পেতে বসে আছে কত মানুষ সুই নেয়ার আশায়! - ঐ কথা বললেতো এইটাও ভাবা যায় যে নেশাখোর আল্ট্রা প্রো মাক্স রা একজন আরেকজনের লেজের মাথায় আগুন ধরিয়ে টানতো! - লেজমালিশের ব্যবসা চালু করতো ভাই! -লেজে পাড়া দিয়ে ঝগড়া করাটা আক্ষরিক অর্থেই সম্ভব হতো। - যাগগে এই মাঝরাতে মানুষের কথা ভেবে লাভ নাই, ক্ষুদা লাগসে চল দুটো মশা খেয়ে আসি। এই বলে দুটো টিকটিকি তাদের লেজ নাড়তে নাড়তে টিউবলাইটের দিকে ছুটে গেল!
'কি বাংলা'র ভ্যাকসিন স্পেশাল ধারাবাহিক পর্ব-২৬১৯৪৫ (কিঞ্চিত ১৮+) বাড়ির কর্তা সবার জন্য মূল্যবাল উপহার নিয়ে এসেছেন। চোঝ ধাধানো সাজে ঘুম থেকে ওঠা কিংবা রান্নাঘর থেকে আসা বাড়ির গিন্নীরা লাইন ধরে দাড়িয়েছেন, তাদের পাশাপাশি ফেয়ার এন্ড হ্যান্ডসাম অজানা পেশার টিপটপ জামাইরাও লাইন দিয়েছেন। কর্তামশাই একে একে সবার হাতে হাতে সুদৃশ্য মোড়কে মোড়ানো একটি করে চৌকোনা বাক্স ধরিয়ে দিচ্ছেন। বিতরন শেষে কর্তাবাবু বললেন- শোনো সবাই, তোমরা জানো গত ১টা বছর আমাদের পরিবারের ওপর দিয়ে কি পরিমান ঝড় গেছে। অলক্ষুনে করোনাভাইরাস আমাদের অনেক পরিচিতজনদের কেড়ে নিয়েছে, এই পরিবারের অর্ধেকের বেশি সদস্য অসুখে ভুগেছে, তোমাদের কেউ কেউ চাকরি হারিয়েছো। এভাবে আর চলতে পারেনা। পরিবারের সুরক্ষার কথা চিন্তা করে আমি আজ তোমাদের জন্য উপহার হিসেবে নিয়ে এসেছি করোনাভাইরাস বিরোধী ভ্যাকসিন। সবাই প্যাকেট খোলো। -এই টিকা তো ক্ষতিকর! বাড়ির সবচেয়ে ছোট ছেলের কথা শুনে থমকে গেল সবাই। সাথে সাথে বাজ পড়ার আওয়াজ। ক্যামেরা জুম করে প্রত্যেকের মুখের অভিব্যক্তি একবার করে দেখানো হবে সেই সাথে ব্যাকগ্রাউন্ড মিউজিক- ধুমতানানানানানা, ধুমতানানানানা - কি বললে? (কর্তাবাবুর হুংকার) - আমি শুনেছি এই টিকা নাকি ক্ষতিকার। এটা নিলে পুরুষাঙ্গ ছোট হয়ে যায়। (আবারও বাজ পড়ার আওয়াজ হবে, ধুমতানা মিউজিকের সাথে সবার মুখে একবার করে ক্যামেরা জুম ইন জুম আউট করা হবে) - হুম, ঠিকই বলেছো। তুমি যেহেতু মনে করো তোমার পুরুষাঙ্গ অনেক বড় আমি ভাবছি এত বড় অস্বাভাবিক পুরুষাঙ্গ অবস্থায় তোমার বিয়েশাদী দেয়া ঠিক হবেনা। ঠিকা দিয়ে তোমার পুরুষাঙ্গ ছোট করে স্বাভাবিক হলে আমরা ভেবে দেখবো। এই ওকে টিকাটা পুশ কর সবার আগে। (বড়কর্তার হুংকার!) -এবার বাকিরা, আর কারও কিছু বলার আছে? - পাপা, আমি শুনেছি এই টিকা নাকি পরীক্ষামূলক, আমাদের দিয়ে পরীক্ষা করা হচ্ছে (বাড়ির ছোট মেয়ে) - মামনি, তুমি কলেজে প্রত্যেক পরীক্ষা ৩-৪ বারের কমে পাশ করোনা সেতো আমরা জানি। এতবার পরীক্ষা দেয়ায় তোমার তো আর পরীক্ষাভীতি নাই। টিকার পরীক্ষায় ভয় কি? এই ওকে ইনজেকশন পুশ কর! (বড়কর্তা) -আর কেউ? - বাবা, আমাদের পাশের বাড়ির কাকু এই টিকা ৩ টাকায় কিনেছে তুমি ৪ টাকায় কিনলে কেন? পরিবারের এই অর্থনৈতিক অবস্থায় বেশি দামে তোমার বন্ধুর কাছ থেকে এই টিকা কেনা কি ঠিক হলো? (মেঝ ছেলে) - তোর কাকুর ছেলে লেখাপড়া শিখে নিজের পায়ে দাঁড়িয়ে কারখানা দিয়েছে টিকা তৈরির। ওর কাছ থেকে অত্র অঞ্চল সহ আশেপাশের সব অঞ্চলের মানুষ টিকা নেয়৷ তাই সে কম দামে নিজের পরিবারকে আগে দিয়েছে। তারপরেও আমাদের সাথে সুসসম্পর্কে খাতিরে এই ডোজগুলো বিনামূল্যে উপহার দিয়েছে। পরের ডোজগুলো ওরা যে দামে নেবে আমরাও সে দামেই পাবো। এই, কে আছিস, এর যখন এত অর্থনৈতিক চিন্তা ওর আইফোনটা নে, ওটা বেচলে ১ মাসের চালের খরচ হয়ে যাবে। আর দামী জিনিস নস্ট করে কি লাভ তাই টিকাটা ওর গায়ে পুশ কর, সাথে আয়েডিন মিশিয়ে দে, কিছু বুদ্ধি হোক। (বড়কর্তা) -বাবা, বলছিলাম কি (সেজ বউ) - কি বলছিলে (কর্তা) - টিকাটা ঈদের পরে নেই? (সেজ বউ) (আবারও ধুমতানানা মিউজিক ও ক্যামেরা জুম ইন আউট) - মা রে, তোর জীবনে আর ঈদ আসবেনা। টিকাটা তুই নিয়েই নে! #inaparalleluniverse #সবচরিত্রকাল্পনিক #আমাকেমারবেন্না
পৃথিবীর সবচেয়ে বড় ন্যাচার হিস্ট্রি মিউজিয়ামে একটি বিশেষ ঘর আছে। এই ঘরে প্রদর্শনীয় "বস্তু" মাত্র তিনটি। ঘরের বাইরে বড় করে লেখা আছে "বিশ্বাসে মেলায় বস্তু"! ঘরে ঢুকলে প্রথমেই চোখে পড়ে কাচের ঘরে এক বিরাটাকার কুমির, ইংরেজীতে যাকে বলে এলিগেটর৷ এলিগেটর মানুষ দেখেনি এমন না, তবে এমন এলিগেটর আসলেও কেউ দেখেনি। এই এলিগেটর এর আসল নাম মিস্টার এক্সেনারো৷ কাচের দেয়ালে পরিচয়পত্র দেয়া আছে৷ মিস্টার এক্সেনারো কিছুদিন আগে সারা বিশ্বে ঘটে যাওয়া কোভিড মহামারী প্রতিরোধে আবিষ্কৃত ভ্যাকসিনের তীব্র সমালোচক ছিলেন। এই ভ্যাকসিন নিলে মানুষ কুমির হয়ে যাবে এমন ধারনার প্রবর্তক হিসেবে তিনি কুখ্যাতি পেয়েছিলেন। পরবর্তীতে বিজ্ঞানীরা, চিকিৎসকেরা নানাভাবে তাকে উপযুক্ত তথ্য প্রমান দিয়েও টলাতে পারেনি। নিজের বিশ্বাসের প্রতি তিনি এত বেশি আস্থাশীল ছিলেন যে একদিন খেয়াল করলেন তিনি কুজো হতে শুরু করেছেন। তারপর আস্তে আস্তে তার চামড়া খসখসে আর চোয়াল লম্বা হতে শুরু করলো৷ দেখতে না দেখতে চোখ হয়ে গেলো বিড়ালের মত৷ তিন বছরের মাথায় তিনি পুর্ণাঙ্গ মানুষ থেকে পূর্ণাঙ্গ এলিগেটরে পরিনত হলেন! অবশ্য লেজটা বের হতে আরও বেশি সময় লেগেছিলো। মানুষ থেকে কুমিরে পরিনত হবার এই ঘটনায় তাবত বিজ্ঞানী সমাজের চোখ ছানাবড়া হয়ে গিয়েছিলো৷ অনেক গবেষণা করে তারা জানতে পারলেন কোন এক অদ্ভূত কারনে এক্সেনারোর মস্তিষ্ক এক ধরনের বিশেষ ইলেক্ট্রক্যাল সিগনাল তৈরি করতে থাকে যার প্রভাবে বেশ কিছু সিলেক্টিভ মিউটেশন ঘটে দেহের বিভিন্ন যায়গার কোষে। প্রথমে চামড়ার কোষগুলো বেশি বেশি কেরাটিন ও সেবাসিয়াস গ্ল্যান্ড তৈরি করতে থাকে যা একসময় এবথেবড়ো কুমিরের চামড়ায় রূপ নেয়৷ চোয়ালের হাড়ের পেছনে নতুন করে তরুনাস্থি জমা হতে থাকে যা খুব দ্রুতই শক্ত হাড়ে পরিনত হয়ে চোয়াল লম্বাটে করে দেয় সেই সাথে দাতের সংখ্যাও বাড়িয়ে দেয়। এভাবে ৫ বছরে মাথায় লেজসহ পূর্ণাঙ্গ কুমিরে পরিনত হন তিনি! এখনো তার মস্তিষ্কের এই সক্ষমতা নিয়ে গবেষণা চলছে, মাথায় ইলেক্ট্রোড বসিয়ে সার্বক্ষনিক স্ক্যান করা হচ্ছে। সম্প্রতি কুমির এক্সেনারো ভ্যাকসিন না নেবার কারনে কোভিডে আক্রান্ত হওয়ায় গবেষণায় একটু ভাটা পড়েছে কিন্তু দর্শনার্থীদের কমতি হয়নি মোটেও! পরের ঘরে ফর্সা নরম সরম ছোটখাটো লাজুক লাজুক চেহারার একজন লোক বসে আছেন। পরিচয় হিসেবে নাম দেয়া আছে মিস অংকেবারো! পুরুষ লোকের নামে মিস কেন সেটির ব্যাখ্যা বিস্তারিত লেখা আছে। মিস অংকেবারো সোশাল মিডিয়া সেলিব্রিটি ছিলেন এবং কোভিড ভ্যাকসিন নিলে নারীরা পুরুষে পরিনত হয়, দাড়ি গজায় এই ধারনার প্রবর্তক ছিলেন৷ মিস্টার এক্সেনারোর পর বিশ্বাসে মেলায় বস্তুর ২য় চমকপ্রদ উদাহরন মিস অংকেবারো৷ এখানেও একইভাবে অংকেবারো আপার মস্তিষ্ক দেহে বেশি বেশি টেস্টোস্টেরন তৈরি করা শুরু করে এবং সেই সাথে আরও নানা ধরনের বায়োকেমিকেল পরিবর্তন ঘটা শুরু হয়। ফলে দাড়ি মোচ গজানো দিয়ে শুরু হয়ে ৩ বছরের মাঝে মিস অংকেবারো মিস্টার অংকেবারোতে পরিনত হন৷ এখন তিনি বিমর্ষ চিত্তে নিজের ইন্সটাগ্রাম খুলে রিও ডি জেনিরোর সৈকতে নিজের মডেলিং এর পুরোনো ছবি দেখেন আর আফসোস করেন। তৃতীয় ও সর্বশেষ কাচের ঘরে একজন মুরব্বি গোছের মানুষ দ্রুত পায়চারি করছেন এবং হাত উচিয়ে বার বার কি যেন বলছেন। পরিচয়ে লেখা আছে মিস্টার মারোমুঝেমারো। কি বলছেন সেটা শোনার জন্য হেডফোনে কান পাতলে শোনা যায় তিনি বার বার বলছেন, "জানি কিন্তু বলবোনা, জানি কিন্তু বলবোনা"! উনার ঘরের দেয়াল জুড়ে লেখা 1.q7+6=13! বিস্তারিত বিবরন পড়লে জানা যায় তিনি একজন সুবক্তা ছিলেন। কোভিড ভ্যাকসিনে চালের দানার মত ছোট মাইক্রোচিপ আছে যা দিয়ে স্বামী স্ত্রী কি করছে তা দেখা ফেলবে ইহুদি নাসারারা এমন গুজবের প্রচারক ছিলেন তিনি। ভ্যাকসিনেশনের ফলে সারা বিশ্ব থেকে কোভিড নির্মুল হয়ে যাবার পর মারোমুঝেমারো ভাই এর মানসিক বিকৃতি ঘটে, সব কিছু ভুলে গিয়ে তিনি বলতে থাকেন জানি কিন্তু বলবো না। এদিকে প্রবল বিশ্বাসের কারনে মিস্টার এক্সেনারো কিংবা মিস অংকেবারো এর মত তারও শারিরীক পরিবর্তন ঘটে। মাথার দুপাশ থেকে শিং এর মত বের হতে থাকে যেটা দেখতে চালের দানার মত! সেবাসিয়াস গ্ল্যান্ডের অত্যাধিক নিঃসরনের ফলে সেবাসিয়ার হর্ন হিসেবে এই দুটি চালের দানা তার মাথায় তৈরি হয়! ন্যাচার হিস্ট্রি মিউজিয়াম এমন অদ্ভূত মনের শক্তি ওয়ালা ব্যক্তিদের ক্ষমতা সারা বিশ্ববাসীকে জানানোর সুযোগ করে দিতে এই প্রদর্শনীর ব্যবস্থা করে দিয়েছে৷ তাদের কারনে তৈরি হয়েছে বিজ্ঞানের নতুন গবেষণা শাখা " বিশ্বাসে মেলায় বস্তু তর্কে বহুদূর"! #কোনএকপ্যারালালইউনিভার্সে #licksherkuraypasaytakoon
বাংলা লোকগানগুলোর অনেক ক্ষেত্রেই একই সুর কয়েকটি গানে ব্যবহৃত হতে দেখা যায়। এই ব্যাপারটি কি ইচ্ছাকৃত নাকি অনিচ্ছাকৃত বুঝতে পারছিনা। যেমন, শাহ আব্দুল করিমের "মুর্শিদ ধন হে কেমনে চিনিব তোমারে" ও ক্বারী আমীর উদ্দিনের "তোমারে দেখিবার মনে চায়" একই সুরের গান। প্রতিটি গানই সুন্দর এবং গানের কথাও যথেস্ট জটিল। এত এর জটিল কথামালার গানের রচয়িতারা নতুন নতুন সুর সৃষ্টি না করে অন্য গানের সুরাশ্রয়ী হলেন কেন?
টিকা নিতে যাবার সময় এমন জামা পরে যান। সামাজিক দূরত্ব মেনে নিজে ও অন্যকে নিরাপদ রেখে টিকা নিন! স্থানীয় উদ্যোক্তারা এমন জামা তৈরি করে টিকাদান কেন্দ্রের আশেপাশে বিক্রি করতে পারেন!
"এখানে সুলভ মূল্যে ভ্যকসিন গ্রহনের এ্যাস্থেটিক, প্রোর্টেট, সায়েন্টিফিক, ভিড়সহ/ভিড়ছাড়া ইত্যাদি নানাধরনের ছবি তোলা হয়। প্রয়োজনে উপযুক্ত ফ্যাশন উপকরণ (জামা, মেকাপ, চশমা, ঘড়ি ইত্যাদি) ও সঙ্গী হিসেবে মডেল আমরা সরবরাহ থাকি।" #আমাকেমারবেন্না #সিরিয়াসহবেন্না #হালকাপোস্ট
বাংলাদেশে একদিনে কোভিড-১৯ ভ্যাকসিন গ্রহীতার সংখ্যা দেড় লাখ ছাড়ালো। আজ সারাদেশে ভ্যাকসিন নিয়েছেন ১৫৮৪৫১ জন, গতকালের চেয়ে ৫৭৩৬৯ জন (৫৭%) বেশি৷ নারীদের উপস্থিতি গতকালের তুলনায় ৭৬% বৃদ্ধি পেয়েছে। আজ ৪৬৭৬০ জন নারী ভ্যাকসিন নিয়েছেন। তাতক্ষনিক মৃদু পার্শ্বপ্রতিক্রিয়া (টিকা নেবার ৩০ মিনিটের মাঝে যারা মৃদু ব্যাথা, লাল হওয়া বা ফুলে যাওয়া, দুর্বলতা ইত্যাদি অনুভব করছেন) হয়েছে মোট ৭০ জনের৷ আজ সন্ধ্যা ৭টা পর্যন্ত রেজিস্ট্রেশন করেছেন ৯লক্ষ ৬১ হাজার জন। একক প্রতিষ্ঠান হিসেবে আজ সর্বোচ্চ সংখ্যক (১৮৩৭) ভ্যাকসিন প্রদান করা হয়েছে বঙ্গবন্ধু শেখ মুজিব মেডিকেল বিশ্ববিদ্যালয়ে। বিভাগ অনুযায়ী আজ ভ্যাকসিন গ্রহনের হিসাবঃ ঢাকা- ৪০৯০৭, গতদিন ছিলো ২৫২২০ ময়মনসিংহ- ৭৫৪৯, গতদিন ছিলো ৪৮৫৫ চট্টগ্রাম- ৩৭৪৫৮, গতদিন ছিলো ২৩৫৪৪ রাজশাহী- ১৭৯৭১, গতদিন ছিলো ১৩১১৪ রংপুর- ১৪২২৪, গতদিন ছিলো ১০২৩৭ খুলনা- ১৭১১৫, গতদিন ছিলো ১১৩৭২ বরিশাল- ৬১৪৭, গতদিন ছিলো ৪১৮১ সিলেট- ১৭০৮০, গতদিন ছিলো ৮৫৫৯ ভ্যাক্সিন বিরোধীরা দলে দলে লাইনে চলে আসুন!
আজ সারাদেশে ভ্যাকসিন নিয়েছেন ১০১০৮২ জন, গতকালের চেয়ে ৫৪৫৭৩ জন (১১৭%) বেশি৷ নারীদের উপস্থিতি আজও কম থাকলেও গতকালের তুলনায় ১৪৮% বৃদ্ধি পেয়েছে। আজ ২৬৪৯৬ জন নারী ভ্যাকসিন নিয়েছেন। তাতক্ষনিক মৃদু পার্শ্বপ্রতিক্রিয়া (টিকা নেবার ৩০ মিনিটের মাঝে যারা মৃদু ব্যাথা, লাল হওয়া বা ফুলে যাওয়া, দুর্বলতা ইত্যাদি অনুভব করছেন) হয়েছে মোট ৯৪ জনের৷ একক প্রতিষ্ঠান হিসেবে আজ সর্বোচ্চ সংখ্যক (১৪৯৫) ভ্যাকসিন প্রদান করা হয়েছে বঙ্গবন্ধু শেখ মুজিব মেডিকেল বিশ্ববিদ্যালয়ে। বিভাগ অনুযায়ী আজ ভ্যাকসিন গ্রহনের হিসাবঃ ঢাকা- ২৫২২০, গতদিন ছিলো ১২৮২২ ময়মনসিংহ- ৪৮৫৫, গতদিন ছিলো ২৩৯৪ চট্টগ্রাম- ২৩৫৪৪, গতদিন ছিলো ১০৪৮০ রাজশাহী- ১৩১১৪, গতদিন ছিলো ৫৬৪২ রংপুর- ১০২৩৭, গতদিন ছিলো ৫৫০৩ খুলনা- ১১৩৭২, গতদিন ছিলো ৪১৭০ বরিশাল- ৪১৮১,গতদিন ছিলো ১৫৪৪ সিলেট- ৮৫৫৯,গতদিন ছিলো ৩৯৫৪ ভ্যাক্সিন বিরোধীরা দলে দলে লাইনে চলে আসুন!
এক বছর ব্রিটিশদের সাথে থেকে আমার অন্যতম উপলব্ধি ছিলো এরা ব্যুরোক্রেসির জনক হলেও সময়ের প্রয়োজনে অনেকাংশেই ব্যুরোক্রেসিকে ছুড়ে ফেলে এভিডেন্স এর পিছনে ছুটেছে এবং এভিডেন্সের প্রয়োজনে নানা ধরনের পরীক্ষা নীরিক্ষা করতে পিছপা হয়নি। যে কারনে বিজ্ঞানের জগতে এখনও তারা অগ্রগ্রন্য। সংস্কৃতি-ঐতিহ্যের প্রয়োজনে তারা রক্ষণশীল আবার বিজ্ঞানের প্রয়োজনে তারা নিয়ত পরিবর্তনশীল। এতকথা বলার কারন হলো, সম্প্রতি যুক্তরাজ্য একই মানুষকে দুই ধরনের করোনা ভ্যাকসিন দিলে কি হয় সেই পরীক্ষা করার সিদ্ধান্ত নিয়েছে। ব্যাপারটিকে অনেকে পাগলের প্রলাপ ভেবে আতকে উঠলেও পরীক্ষাটি গুরুত্বপূর্ণ। যদি প্রমানিত হয় যে একটি ভ্যাকসিন দেবার পর ২য় ডোজ হিসেবে অন্য কোম্পানির ভ্যাকসিন দিলে কার্যকারিতা কমে না তাহলে সারা বিশ্বের জন্য ভ্যাকসিন প্রাপ্তি ও বিতরন আরও অনেক সহজ ও ঝামেলাবিহীন হবে। যার কাছে যেটা আছে, যেটা পাচ্ছে সেটা দিয়েই অনেক মানুষকে রক্ষা করা যাবে। এ ধরনের পরীক্ষা আসলে নতুন না। এর আগেও এই ধরনের গবেষণা করে ভালো ফলাফল পাওয়া গেছে অন্যান্য ভাইরাসের ক্ষেত্রে যেমন ইবোলা, হেপাটাইটিস, পোলিও, মিজেলস, মাম্পস ইত্যাদি। বৈজ্ঞানিক তত্ত্ব বলে যে এই ধরনের মিক্সিং এ ভালো ফল পাবার কথা। এর কারন হলো প্রথমবার যখন একটি ভ্যাকসিন এর ডোজ দেয়া হয় তখন মূল এন্টিজেন (যে ভাইরাসের বিরুদ্ধে প্রোটেকশন দরকার তার অংশ) এর বিরুদ্ধে এন্টিবডি তৈরি হবার সাথে সাথে ঐ এন্টিজেন এর ক্যরিয়ার (যার ঘাড়ে চড়ে ঐ এন্টিজেন শরীরে ঢোকে যেমন অক্সফোর্ড ভ্যাকসিনের ক্ষেত্রে একেবারে নীরিহ শিম্পাঞ্জি এডেনো ভাইরাস) এর বিরুদ্ধেও কিছু প্রটেকশন তৈরি হয়। যার কারনে দ্বিতীয়বার যখন একই ভ্যাকসিনের ডোজ দেয়া হয় তখন ক্যারিয়ার এর বিরুদ্ধেও দেহের রোগ প্রতিরোধ ক্ষমতা কাজ করে ভ্যাকসিনের কার্যকারিতা কমিয়ে দিতে পারে। সম্ভবত এই কারনেই প্রথমবার অর্ধেক ডোজ ও পরেরবার ফুল ডোজ কিংবা বেশিদিন গ্যাপ দিয়ে ২য় ডোজ দিলে অক্সফোর্ড ভ্যাকসিনের কার্যকারিতা বেশি পাওয়া যায় বলে ধারনা করা হচ্ছে। এই সমস্যাটি থাকবেনা যদি ২য় ডোজে অন্য একটি ভ্যাকসিন দেয়া যায়। এক্ষেত্রে দেহের রোগ প্রতিরোধ ক্ষমতা ঐ নির্দিষ্ট এন্টিজেনের প্রতিই বেশি মনোযোগী হবে যার ফলে ভ্যাকসিনের কার্যকারিতাও বাড়বে। এই তত্ত্ব করোনাভাইরাসের ভ্যাকসিনের ক্ষেত্রে বাস্তবে কাজ করে কিনা সেটি জানার উদ্দেশ্যেই ৭ মিলিয়ন পাউন্ড খরচ করে যুক্তরাজ্য ৮০০ জন ব্যক্তির উপরে এই পরীক্ষাটি চালাবে। দেখা যাক বাণিজ্য, ব্যুরোক্রেসি ইত্যাদির উপরে বিজ্ঞানের জয় হয় কিনা! 
আজ সারাদেশে ভ্যাকসিন নিয়েছেন ৪৬৫০৯ জন, গতকালের চেয়ে প্রায় ১৫ হাজার জন বেশি৷ তবে আজও নারীদের উপস্থিতি কম। ১০৬৬৬ জন নারী ভ্যাকসিন নিয়েছেন। তাতক্ষনিক মৃদু পার্শ্বপ্রতিক্রিয়া (টিকা নেবার ৩০ মিনিটের মাঝে যারা মৃদু ব্যাথা, লাল হওয়া বা ফুলে যাওয়া, দুর্বলতা ইত্যাদি অনুভব করছেন) হয়েছে মোট ৭১ জনের৷ বিকাল ৬ঃ৩০ পর্যন্ত মোট রেজিস্ট্রেশন করেছেন ৫১২০০৫ জন। আজ ৪০ বছরের উর্ধ্বে যেকোন নাগরিকের জন্য নিবন্ধন উন্মুক্ত করে দেয়ায় কাল রেজিস্ট্রেশন অনেক বাড়বে। একক প্রতিষ্ঠান হিসেবে আজ সর্বোচ্চ সংখ্যক (৮৯৮) ভ্যাকসিন প্রদান করা হয়েছে বঙ্গবন্ধু শেখ মুজিব মেডিকেল বিশ্ববিদ্যালয়ে। বিভাগ অনুযায়ী আজ ভ্যাকসিন গ্রহনের হিসাবঃ ঢাকা- ১২৮২২ ময়মনসিংহ-২৩৯৪ চট্টগ্রাম- ১০৪৮০ রাজশাহী- ৫৬৪২ রংপুর-৫৫০৩ খুলনা- ৪১৭০ বরিশাল-১৫৪৪ সিলেট-৩৯৫৪ ভ্যাক্সিন বিরোধীরা দলে দলে লাইনে চলে আসুন!
সারাদেশে আজ ৩১১৬০ জন কোভিড-১৯ ভ্যাকসিন নিয়েছেন। ঢাকা বিভাগে নিয়েছেন ৯৩১৪ জন।
দেশের সকল উপজেলা স্বাস্থ্য কমপ্লেক্স, টিকাদানকেন্দ্র, কমিউনিটি ক্লিনিক, ইউনিয়ন তথ্যসেবা কেন্দ্র প্রস্তুত রয়েছ্র কোভিড-১৯ ভ্যাকসিন গ্রহনের উদ্দেশ্যে রকম রকম রেজিস্ট্রেশন সংক্রান্ত সহযোগীতা করতে। এছাড়াও উপজেলা পর্যায়ে স্বাস্থ্য সহকারীরাও বাড়ি বাড়ি যেয়ে এই কাজে সহযোগীতা করবেন। ৫৫ বছর বয়সের বেশী যেকোন নাগরিক এবং অগ্রাধিকার তালিজাভুক্ত ১৮ শ্রেনীর নাগরিজ এই নিবন্ধন সুবিধা পাবেন৷ নিবন্ধন সংক্রান্ত সহযোগীতায় এই প্রতিষ্ঠানগুলো ছাড়াও যেকোন সময় কল করুন ১৬২৬৩ বা ৩৩৩ নম্বরে।
দিনশেষে আমরা প্রত্যেকেই নিজ নিজ বিশ্বাসকে/আদর্শকে রক্ষা করে চলি। সেটা ধর্ম হোক, রাজনীতি হোক এমনকি অনেক ক্ষেত্রে বিজ্ঞানও। ফলে নিজ নিজ কমফোর্ট বাবল থেকে বের হতে না পারার ব্যার্থতায় অধিকাংশ মানুষের কাছেই অন্যের বিশ্বাসের পক্ষের যুক্তিগুলোকে খেলো মনে হয় এবং তা নিজের বিশ্বাসকে দুর্বল না করে আরও পোক্তই করে বরং। একজনের এভিডেন্স অন্যের কাছে হয়ে যায় ফ্যালাসি। দিনশেষে তর্কটা আই সেইড ইউ সেইড হয়েই শেষ হয়। সোশাল মিডিয়ার কারনে এই ব্যাপারগুলোর আরও বৃদ্ধি ঘটেছে কারন নিজ নিজ বাবলে থেকে আর্গুমেন্ট করাটা অনেক সহজ এবং কম্ফোর্টেবল। না হলে অতীতের মত নিজের আদর্শ রক্ষায় মাঠে নেমে আন্দোলন করতে হতো (যদি রাষ্ট্রীয় আইনে সমাধান না হয়)। এখন আর কস্ট করে কেইইবা মাঠে নামে। তাই আমি যদি কোন কিছুতে জোর বিশ্বাস রাখি এবং পরিবর্তন চাই তখন চট করে একটা "কনটেন্ট" ছেড়ে দেই আর আশা রাখি এতে ঝাকে ঝাকে বক পড়ে যাবে। এভাবে হয়না ভাই। আপনার যদি নিজের বিশ্বাসের প্রতি অনেক কনফিডেন্স থাকে এবং সত্যিই মনে করেন এটা জনসমর্থন পাবে এবং তা দিয়ে আপনার কাংখিত পরিবর্তন সম্ভব হবে তাহলে আপনি মাঠে নামুন। আর যদি দেখেন যে আপনার "কন্টেন্ট" আপনার বাবল সার্কেল ছাড়া কেউ পোছেনা, মাস ইমপ্যাক্ট নাই, তাহলে বুঝে নিন যোগ্যরাই টিকে আছে এবং এটাই অধিকাংশ লোকে চায়। আপনি যদি "সমস্যা"টা জানেনই তার উপযুক্ত সমাধান নিয়ে আসেন আর ক্যারিজমাটিক আবেদন নিয়ে গণজাগরন ঘটান যেমনটি যুদ্ধাপরাধের ফাসির দাবী, স্বৈরাচার পতনের দাবী, স্বাধীন বাংলার দাবী কিংবা ভাষা আন্দোলনের দাবীর ক্ষেত্রে ঘটেছিলো। এগুলো করতে না পারলে আপনিও আপনার ভ্রষ্ট বিশ্বাসেরই দালাল।
সে অনেককাল আগের কথা। তারপর উচ্চমানের কেরনী হবারও কম সময় যায় নি!
আমি যতবারই পড়েছি ততবারই বিকট শব্দ হয়েছে। নিশব্দে পড়ার স্কিল সম্ভবত শুধু বিড়ালেরই আছে!
৫২ হাজার কদম, সেটা ফুল নাকি পথ কেউ বলেনি। বেহিসাবি আলসে লোকটা পথ ধরে নিয়ে মুষড়ে পড়ে ভাবে ৫২ হাজার কদম পথ যদি হেটে হেটে যাই, ধরো ধুলো পড়া মাঝে মাঝে আধমরা ঘাস উকি দেয়া কাচা মাটির রাস্তায়, তাহলে ৫২ হাজার কদম পাড়ি দিতে দিতে পরিচয় হবে কটা কাঠবিড়ালির সাথে, টুং টাং করে বেল বাজিয়ে ছুটে যাবে কোন সাইকেল আরোহী! পাড় জুড়ে ঢোল কলমী কিংবা অদ্ভূত সুন্দর কচুড়িপানার ফুলে ছেয়ে যাওয়া দুচারটে পুকুরের দেখা পাওয়াও বিরল হবেনা। দেখা যাবে দুপাশে বিস্তির্ণ ক্ষেতের মাঝে ভটভটি শব্দ তোলা শ্যালো পাম্পে গোসলরত দু চারজন দুরন্ত শিশু। পথে শালিক দেখে সৌভাগ্যের আশায় আরও একটা খুজে বেড়াবে অস্থির চোখ৷ জাবর কাটা গরুর আমোদ দেখে কিংবা পায়ের ক্লান্তিতে ভর দুপুরে গাছের তলায় ঘুমিয়ে পড়ার ইচ্ছা জাগতে পারে৷ এভাবে কদমে কদমে কত পথ আর ফুলের দেখা হবে তার হিসাব নেই, ভেজা বৃষ্টির ঘ্রাণ মাখানো কদম ফুলটা নাহয় নাই পেলাম। #এলোমেলো
পাকিস্তান কিনলেই "ভারতের ভ্যাকসিন", " দ্বিগুন দাম" ইত্যাদি সব হালাল হয়ে যেত। বাঙ্গালি কন্সপিরেসি থিওরিস্ট রা সৌদী গোনেনা।
সবকিছু ঠিক থাকলে আগামী ২৭ জানুয়ারি বিশ্বের ৫৭তম (সম্ভাব্য) দেশ হিসেবে বাংলাদেশে কোভিড-১৯ ভ্যাকসিন প্রদান কার্যক্রম শুরু হবে। মাননীয় প্রধানমন্ত্রী শেখ হাসিনা ভিডিও কনফারেন্সিং এর মাধ্যমে এই কার্যক্রমের উদ্বোধন করবেন এবং তার উপস্থিতিতে স্বাস্থ্যকর্মী, মুক্তিযোদ্ধা, সংস্কৃতি ব্যক্তিত্ব সহ বিভিন্ন পেশার ন্যুন্যতম ৫ জন ব্যক্তিকে ভ্যাকসিন প্রদানের মাধ্যমে সারা দেশে কোভিড-১৯ ভ্যাকসিন বিতরণের শুভ সূচনা করা হবে। এই শুভ দিনটি আসতে আসতে চলুন কিছু তথ্য জেনে নেই। আন্তর্জাতিক গবেষণা সংস্থা ব্লুমবার্গের তথ্য অনুযায়ী ২৩ জানুয়ারি পর্যন্ত সারা বিশ্বে ৫৬টি দেশে ৬ কোটি ৩০ লক্ষ ভ্যাকসিন প্রদান করা হয়েছে (ছবি-১)। এদের মাঝে জনসংখ্যা অনুপাতে সর্বোচ্চ ভ্যাকসিন প্রদান করেছে ইসরায়েল। সেদেশে প্রায় ৩০% মানুষ অন্তত এক ডোজ ভ্যাকসিন পেয়েছেন এবং প্রায় ১১% মানুষ পূর্ণাঙ ২ ডোজ ভ্যাকসিন পেয়েছেন (ছবি-২)। মোট সংখ্যা বিবেচনায় সর্বোচ্চ সংখ্যক ভ্যাকসিন দেয়া হয়েছে যুক্তরাষ্ট্রে (প্রায় ২ কোটি)। এখন পর্যন্ত সর্বোচ্চ সংখ্যাক ভ্যাকসিন বিতরণের লক্ষ্যমাত্রা নিয়ে কাজ করছে অক্সফোর্ড-এস্ট্রাজেনিকা। তাদের আবিষ্কৃত ChAdOx1 ভ্যাকসিন এর মাস প্রোডাকশন হচ্ছে যুক্তরাজ্য, বেলজিয়াম, নেদারল্যান্ড, ইন্ডিয়া সহ বিশ্বের কয়েকটি দেশে। এর মাঝে বিশ্বের সবচেয়ে বড় ভ্যাকসিন প্রস্তুতকারী প্রতিষ্ঠান, ভারতের পুনে তে অবস্থিত সেরাম ইন্সটিটিউট অক্সফোর্ড-এস্ট্রাজেনিকার ভ্যাকসিনটি সর্বোচ্চ পরিমাণে উৎপাদন করছে নিম্ন-মধ্য আয়ের দেশসমূহের জন্য। উৎপাদন, পরিবহন ও সংরক্ষণ খরচ ও জটিলতা কম হওয়ায় বিশ্বের সর্বোচ্চ সংখ্যক দেশে এই ভ্যাকসিনটিই প্রদান করা হচ্ছে। সেরাম ইন্সটিটিউট এর মাধ্যমে এখন পর্যন্ত ইন্ডিয়া, বাংলাদেশ, নেপাল, মায়ানমার, শ্রীলংকা, ব্রাজিল, বলিভিয়া সহ বিভিন্ন দেশে অক্সফোর্ড-এস্ট্রাজেনিকা ভ্যাকসিন গ্রহন চুক্তি সম্পন্ন করা হয়েছে (ছবি-৪)। বাংলাদেশে ভারত সরকারের উপহার হিসেবে সেরাম ইন্সটিটিউটে উৎপাদিত অক্সফোর্ড-এস্ট্রাজেনিকার ২০ লক্ষ কোভিশিল্ড ভ্যাকসিন ইতিমধ্যে এসে পৌছেছে এবং চুক্তির আওতায় ক্রয়কৃত আরও ৫০ লক্ষ ভ্যাকসিন আগামীকাল দেশে পৌঁছাবে। এই ৭০ লক্ষের মাঝে ১০ লক্ষকে বাফার হিসেবে রেখে বাকি ৬০ লক্ষ ভ্যাকসিন দিয়ে কোভিড-১৯ ভ্যাক্সিনেশন কার্যক্রম শুরু হবে যার আওতায় ২৭ ও ২৮ তারিখে ঢাকার কয়েকটি হাসপাতালে কয়েকশত মানুষের উপরে ফার্স্ট রান হিসেবে ভ্যাকসিনটি প্রয়োগ করে ১ সপ্তাহ ভ্যকসিন বিতরণ ও পর্যবেক্ষণ সংক্রান্ত প্রক্রিয়াগুলো যাচাই এর পর সারা দেশের বিভিন্ন টিকা কেন্দ্রে ব্যপক হারে ভ্যাকসিনেশন কার্যক্রম চালু হবে। এই ভ্যাকসিন প্রয়োগের কারনে স্বাভাবিক প্রতিক্রিয়া হিসেবে কারও কারও ভ্যাকসিন দেয়ার স্থানে ব্যাথা, ফুলে যাওয়া, হালকা জ্বর, মাথা ব্যাথা, বমিভাব ইত্যাদি হতে পারে। এখন পর্যন্ত সরাসরি এই ভ্যাকসিনের কারনে মারাত্নক কোন পার্শ্বপ্রতিক্রিয়া দেখা যায়নি। তাৎক্ষনিক পার্শ্বপ্রতিক্রিয়া পর্যবেক্ষণের জন্য ভ্যাকসিন গ্রহণের পর টিকাদানকেন্দ্রে ১ ঘণ্টা অপেক্ষা করতে বলা হবে এবং পরবর্তীতে অন্য কোন পার্শ্বপ্রতিক্রিয়ার জন্য ফলোআপ করা হবে। স্থানীয় স্বাস্থ্য ব্যবস্থাপকগণ ছাড়াও জাতীয় স্বাস্থ্য বাতায়ন ১৬২৬৩, আইইডিসিআর হটলাইন ১০৬৫৫ এবং জাতীয় তথ্যসেবা নাম্বার ৩৩৩ এর মাধ্যমে যেকোন সময়েই ভ্যাকসিন পরিবর্তী চিকিৎসা পরামর্শ গ্রহণ করা যাবে দিন রাত ২৪ ঘণ্টা। আসুন সঠিক ও বিজ্ঞানভিত্তিক তথ্যের উপর আস্থা রাখি, গুজব প্রতিহত করি, ভ্যাকসিন গ্রহণ ও স্বাস্থ্যবিধি মেনে চলার মাধ্যমে দেশকে সম্পূর্ণরূপে করোনাভাইরাস মুক্ত করি।
