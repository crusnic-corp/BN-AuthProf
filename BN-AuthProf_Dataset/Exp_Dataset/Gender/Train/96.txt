(ইয়ামিনের কন্সার্ট চলতেছে) ইয়ামিন- পানির নিচে ডলফিনটা তো..(মাইক এগিয়ে দিয়ে) অডিয়েন্সঃ জঙ্গলের মতোন ইয়ামিনঃ হে দাদা...(মাইক এগিয়ে দিয়ে) অডিয়েন্সঃ জঙ্গলের মতোন..
ভৌতবিজ্ঞানের সাব্জেক্টগুলাতে আন্ডারগ্র‍্যাডে দুইটা কোর্স যোগ করা যায়। রিসার্চ মেথডলজি আর প্রব্লেম সলভিং এর। ব্যাসিকালি এই ধরনের সাব্জেক্টগুলো পড়তে গিয়ে আমাদের সবচেয়ে বেশি অভাবটা ফীল করি মেন্টাল টাফনেস আর কনফিডেন্সহীনতায়। প্রব্লেম সলভিং ভৌত বিজ্ঞানের খুব গুরুত্বপূর্ণ একটা বিষয়। আমার মনে হয় না বাংলাদেশের বিশ্ববিদ্যালয়গুলোতে এটার তেমন একটা বেশি প্র‍্যাক্টিস আছে বলে। প্রবলেম সলভিং ইটসেল্ফ একটা স্কিল। এটা যদি প্র‍্যাক্টিসের মধ্যে না থাকা যায় তাহলে নষ্ট হয়ে যায়। আফসোসের বিষয় হচ্ছে চার বছরের আন্ডারগ্র‍্যাডে এই প্রব্লেম সলভিং এর স্কিলটা ডেভেলপ করার কোনো সুযোগই আমরা পাই না। আর দ্বিতীয়টা মানে রিসার্চ মেথডলজি গুরুত্বপূর্ণ কারণ এটা এজ এ সায়েন্টিস্ট/রিসার্চার আমাদের যেসব প্রিরিকুইসাইটস দরকার সেগুলা আমাদের আন্ডারগ্র‍্যাডে হয় না। অন্যদিকে পোস্টগ্র‍্যাড/মাস্টার্স একটা স্পেশালাইজড ডিগ্রী। ওখানেও এটা যোগ করার সুযোগ নাই। দেখা যায় আমাদের রিসার্চ পেপার লেখা থেকে শুরু করে কোনো একটা সফটওয়্যার কিভাবে ব্যবহার করতে হয় এ ধরনের কোনো জ্ঞানই থাকে না। এ দুটো হচ্ছে একাডেমিক স্কিল। একাডেমিক স্কিল থাকলে একজন জুনিয়র রিসার্চারের অন্তত সেলফ কনফিডেন্স আর মেন্টাল টাফনেসটা থাকে যে সামনের দিনগুলোতে কঠিন কিছু আসলে সামনে নিতে পারব আমরা। সবকিছু সেল্ফ স্টাডিই যদি করতে হয় বিশ্ববিদ্যালয় আর পড়ানোর কাজটা কেন করে? কোর্সপ্লান আর সিলেবাস দিয়ে প্রতিবছর এক্সাম নিলেই ত হয়৷ তখন দেখবেন যাদের একাডেমিয়ায় আগ্রহ আছে ২-২.৫ বছরে গ্র‍্যাজুয়েট হবে। সেলফ স্টাডিই যদি করতে হয় আন্ডারগ্র‍্যাডে তাহলে কম সময়ে পাশ করে বের হোক পোলাপান৷
ব্র‍্যাক বিশ্ববিদ্যালয়ের সিএসই কিংবা এই বিভাগগুলোর ফ্যাকাল্টি কারা এটা একবার যদি ঘুরে আসেন এবং আপনি যদি এই ফিল্ডগুলোর কোনোটার মানুষ হন আমি শিওর আপনি জেলাস ফীল করবেন৷ শুধু তাই না এইসব বিভাগের শিক্ষার্থীদের দিকেও যদি তাকান তাহলে আপনি জেলাস ফীল করবেন। এর ম্যাক্সিমাম ছেলেপেলে ম্যাথ বা ফিজিক্স অলিম্পিয়াডের সবচেয়ে ব্রিলিয়ান্ট মাইন্ডগুলা। যারা অলরেডি বাংলাদেশকে রিপ্রেজেন্ট করেছে এমনকি বিশ্বের বাঘা বাঘা বিশ্ববিদ্যালয়গুলো থেকে অফার লেটার পাওয়া ছেলেপেলে। এই ছেলেমেয়েগুলাকে স্যাটিস্ফাই করা এত সহজ না। তাহলে ভাবেন, তাদের ফ্যাকাল্টিগুলো কী পরিমাণ জিনিয়াস। এই যে একটা সিস্টেমকে বাংলাদেশের ট্র‍্যাডিশনাল বস্তাপচা পড়ালেখাহীন বিশ্ববিদ্যালয় সংস্কৃতি থেকে বের করে এনে টপ একাডেমিশিয়ান তৈরীর যে ব্যবস্থাটা সেটা করেছেন মাহবুব স্যাররা। ম্যাথ অলিম্পিয়াড- ফিজিক্স অলিম্পিয়াড বাংলাদেশকে বছরকে বছর কিছু আন্তর্জাতিক মেডেল দেয়। এবং অনেকে ভাবতে পারেন এগুলোই অলিম্পিয়াডের সাফল্য। কিন্তু যারা এই সিনারিওতে একবার ঢুকছে তারা জানে মেডেলের উপরেও অনেক এচিভমেন্ট আছে। ইভেন যারা মেডেলপ্রাপ্ত তারাও জানে দৈনন্দিন একটা রেগুলার মনোটনাস শিক্ষাব্যবস্থার বাইরে বের হয়ে এসে প্রব্লেম সলভিং এর যে মজাটা এটাই অলিম্পিয়াডের সবচেয়ে বড় এচিভমেন্ট। এই কাজগুলোই করছেন মাহবুব স্যার, আরশাদ স্যাররা। 'স্বপ্নবাজ তরুণ' নামক ফ্যাসিনেটিং টার্মটার বাইরে আইনা তরুণদের তাদের স্কিল বাড়াইয়া, তাদের ওয়ার্ল্ডক্লাস ট্রেনিং দিয়া তাদেরকে ওয়ার্ল্ডক্লাস সায়েন্টিফিক কন্ট্রিবিউটর বানাইছেন,বানায়ে যাচ্ছেন। এই মানুষগুলো বিনিময়ে পাইছেন খালি বঞ্চনা। মাহবুব স্যারের আজকের সাসপেনশনের সিদ্ধান্তটা বাংলাদেশে সায়ন্সে একাডেমিয়ার কফিনের শেষ পেরেক হবে। আমাদের জেনারেশনের ছেলেপেলেরা যারা ম্যাথমেটিক্স পড়ে দেশে কী করবে এটা ভাবত, তাদের ভরসাস্থল মাহবুব স্যাররা। উনারা আমাদেরকে রাস্তা দেখাইছেন। একবার না বারবার। এজন্য মাহবুব স্যারের লড়াইটা একলার না। আমাদের সবার। বাংলাদেশের পুরো সায়েন্স কমিউনিটির। এটা উপলব্ধি করাটা খুব দরকার আমাদের জন্য। কীভাবে প্রত্যেকটা বিশ্ববিদ্যালয়ে মাহবুব মজুমদার তৈরী করা যায় সেটা না ভেবে আমরা যে মাহবুব মজুমদার আমাদের কাছে আছেন তাঁকেই সরিয়ে দেয়ার মতো আত্মঘাতী ভাবনা ভাবছি। জানি না কীভাবে শুভবুদ্ধির উদয় ঘটবে আমাদের।
মাহবুব স্যারকে উনার পোস্ট(ডিন) থেকে সাসপেন্ড করা হইছে ব্র‍্যাক বিশ্ববিদ্যালয়ে। যারা বাংলাদেশে বিশ্ববিদ্যালয়গুলোতে পিওর সাইন্সের অবস্থা সম্পর্কে জানেন তারা ব্র‍্যাকের বর্তমান অবস্থা সম্পর্কে জানার কথা। বাংলাদেশে পিওর সাইন্সে যদি ফাইনেস্ট কোনো প্রতিষ্ঠান থেকে থাকে, সেটা ফ্যাকাল্টির হিসাবে হোক আর রিসার্চারের হিসাবে হোক তা হচ্ছে ব্র‍্যাক। যে মানুষটা ব্র‍্যাককে আজকের এই অবস্থানে আনছেন তাঁর নাম প্রফেসর মাহবুব মজুমদার। মাহবুব স্যার, আরশাদ স্যার এই মানুষগুলা আছেন বলে আমাদের জেনারেশনের পোলাপান চোখ বন্ধ করে পিওর সাইন্স পড়ার সিদ্ধান্ত নেয়ার সাহস করে। এইটার প্রত্যক্ষ আর জ্বলজ্যান্ত প্রমাণ আমি নিজে। আমি ব্র‍্যাক বিশ্ববিদ্যালয়কে অন্য যে কারো থেকে এগিয়ে রাখতাম মাহবুব স্যারসহ উনার পুরো টীমটার জন্য। উনারাই সর্বপ্রথম পুরো সিস্টেমটাকে অনলাইনে শিফট করছেন নামের প্লাটফর্ম ইন্ট্রোডিউস করার মাধ্যমে। স্টেমে বাংলাদেশে একটা রেভুলিউশন আনছে এই মানুষগুলা। সকাল থেকে মাহবুব স্যারের সাসপেনশনের খবরটা শোনার পর থেকে আমার কেন জানি বাংলাদেশে ভালো কিছু আর করা সম্ভব এই ধারণাটা মানতে আর ইচ্ছা করতেছে না। ম্যাসাচুসেটস-স্ট্যানফোর্ড-কেম্ব্রিজ হয়ে আসা একটা বাংলাদেশের মতো দেশের এসেট হয়। অথচ এই লোকটা শুরু থেকেই প্রাপ্যটা পান নাই। আমার দুঃখ-কষ্ট লাগতেছে না, আমার রাগ লাগতেছে।
দুনিয়াজুড়ে ঈদ যখন আসল তখনো নিপীড়িতর চরিত্র একই রয়ে গেল, নিপীড়কেরও। সবার ঈদ খুশির জোয়ার বয়ে আনে না। প্যালেস্টাইনে বারবার জায়নিস্ট আগ্রাসনে ফিলিস্তিনিদের ঈদ আর আনন্দের থাকে না। আর আমাদের শ্রমিকেরা বেতন-ছুটি চেয়ে গুলি পায়। অথবা ঢাকা শহরে জীবিকার তাড়নায় আসা লোকগুলো ঈদে পরিবারের সাথে থাকার সুযোগ পাচ্ছে না। কেউ কেউ ফেরীতে পায়ের চাপাতেই মারা পড়েছে।
একটা শোক কাটায়ে ওঠার আগেই আরেকটা শোক চলে আসে। গতকালকে রাতেই কেমিস্ট্রি ২০১৯-২০ সেশনের সাব্বির ট্রাকের নিচে চাপা পড়ে মারা গেছে। সব জায়গায় প্রতিবাদ আর নিরাপদ সড়কের দাবি চলতেছে। এমন সময়েই একটু আগে জানলাম কেমিস্ট্রিরই ২০১২-১৩ এর আরেক ভাই নাকি আত্মহত্যা করছেন!
নারীবাদ নিয়া এই মুল্লুকে বেশ মজার কিছু আইডিয়া আছে। সম্ভবত এখানের বাইরে এরকম আইডিয়া পাওয়া যাবে না। এরকম একটা হচ্ছে, ভালো নারীবাদ বনাম খারাপ নারীবাদ। ভালো নারীবাদ কী? ভালো নারীবাদ হচ্ছে বেগম রোকেয়ার নারীবাদ। কেন ভালো? তার কারণ বেগম রোকেয়া 'শালীন পোশাক' পইরা নারীবাদের চর্চা করছেন। আর খারাপ নারীবাদ হইতেছে যারা পোশাকের স্বাধীনতা চান, বাইরে কাজ করার স্বাধীনতা চান, নিজের মতামত দেবার স্বাধীনতা চান, নির্যাতন-নিপীড়নের বিরুদ্ধে কথা বলতে চান। এই বাইনারি আমি ফেকাডেমিয়া(ফেসবুক বেইজড একাডেমিয়া) বাদে কোথাও তেমন একটা পাই না। মানে নারীবাদ ভালো হবে, এটা ঠিক কইরা দিবে পুরুষতন্ত্র আর তার সোল এজেন্টরা। ভাবতে পারেন কেমন দার্শনিক একটা ভাবনা! এই মিসোজিনিস্টরা আবার নিজেদের বহুত বড় যুক্তিবাদী ভাবেন। যে যুক্তিতে দুটা টোকা মারলে রক্ষণশীলতার বেশটা খসে বেরিয়ে আসে। নারীবাদের সমালোচনা করতে চান? করেন,সমস্যা নাই। কিন্তু সেটা ফ্যাক্ট আর লজিক সমেত। "আমার মনে হয়" তত্ত্ব কিংবা "মাছি" তত্ত্ব দিয়া না। মাছিতত্ত্বরে লজিক বলে না। নারীবাদ যতটা না একটা আদর্শ তার চেয়ে বেশি একটা আন্দোলন। লিঙ্গসাম্য আনা, লিঙ্গ বৈষম্য দূর করার আন্দোলনটাই নারীবাদ। আরো একটু বাড়ায়ে বললে, খোদ পুরুষকে পুরুষতন্ত্রের ছোবল থেকে বের করে আনার আন্দোলনটা নারীবাদ। পুরুষতন্ত্র এমন এক মোড়ল যেটা পুরুষের সার্বভৌমত্বকে ক্ষমতার সার্বভৌমত্বের সাথে মিলেমিশে একাকার করে দেয়। ক্ষমতার সার্বভৌমত্বে থাকা পুরুষ, পুরুষ থাকে বটে, মানুষ আর থাকে না। সে তার মনের কোমল সেন্টিমেন্টকে বাঁচায়ে রাখার এজেন্সী হারায়ে ফেলে। এবং যতদিন পুরুষতন্ত্রের প্রবল ছোবল থাকবে, ততদিন নারীবাদ লাগবে, আপনাদের মতে "বিচ্ছিরি", "বিদঘুটে" চেহারার নারীবাদীদের লাগবে। কারণ এরা আপনার-আমার মগজে-চিন্তাচেতনায় যত জোরে আঘাতটা করে, অত জোরে আঘাত করতে কেউ পারে না।
ভারতের অক্সিজেন ক্রাইসিসের আশু কোনো সমাধান আছে কিনা সেটা ভাবতে গিয়েই অক্সিজেন সিস্টেম নিয়ে হালকা পাতলা পড়ছিলাম। যে আশার বাণীটা পেয়েছি সেটা হচ্ছে অক্সিজেন প্রকৃতিতেই বিদ্যমান, সেটাকে ব্যবহার করার রাস্তা আসলে খুঁজে বের করে নিতে হবে। বড় অক্সিজেন প্লান্ট স্থাপন করাটা এই মুহুর্তে কঠিন কাজই। বিশেষ করে ইন্ডাস্ট্রিয়াল অক্সিজেন উৎপাদনে কাঁচামাল লাগে। সেটার চাহিদা-যোগানের প্রশ্নটা আজকের সময়ে দাঁড়িয়ে বেশ গুরুত্বপূর্ণ। ইন্ডাস্ট্রিয়াল অক্সিজেন আর মেডিক্যাল গ্রেড অক্সিজেনের মধ্যে বেশ পার্থক্য বিদ্যমান। মেডিক্যাল গ্রেডে পিওরিফিকেশনটা গুরুত্বপূর্ণ। তো অনলাইনে সার্চ করে যেটা পেলাম সেটা হচ্ছে এরকম মেডিক্যাল গ্রেড অক্সিজেন উৎপাদনের ক্ষেত্রে মেডিক্যাল অক্সিজেন প্লান্ট ব্যবহার করা যায়। এগুলো বেশ ছোটোখাটো আকারের আর বেশ ইফেক্টিভ। সবচেয়ে বড় বিষয় হচ্ছে এরা পরিবেশ থেকে বাতাসকে টেনে নিয়ে পিওরিফাই করে,এজন্য আলাদা কাঁচামাল দরকার পড়ে না। এরকম একটা প্লান্ট স্থাপন করতে খরচ পড়বে ১-১.৩ কোটি টাকা। আর এরা ১০০-২০০ অক্সিজেন সিলিন্ডার এট এ টাইম রিফিল করতে পারবে। মোটামুটি দৈনন্দিন হিসাবে এরা যে অক্সিজেন উৎপাদন করতে পারে সেটা দিয়ে একটা হাসপাতালের সেন্ট্রাল অক্সিজেন সিস্টেম তৈরি করে ফেলা যায়। মাত্র ১.৫ কোটি টাকায়। ইন্সটলেশনে সময়ও লাগে খুব কম৷ কেরালায় ৭৮ কোটি টাকার একটা প্লান্ট পুরো রাজ্যের অক্সিজেন সরবরাহ করে বাইরেও পাঠাতে পারে। মাত্র ৭৮-৮০ কোটি টাকায় এরকম মিনি প্লান্টের বন্দোবস্ত করলে বাংলাদেশের কিংবা ভারতের ক্ষেত্রেও কত বড় মুক্তি পাওয়া যাবে বলে বোঝানো যাবে না। দরকার শুধু সদিচ্ছার। (কমেন্টবক্সে হাইটেকের এই অক্সিজেন প্লান্ট কিভাবে ফাংশন করে তার ভিডিও লিংক, আর এই প্লান্টের স্পেসিফিকেশনের লিংক দিয়ে দিলাম)
ভারতের অক্সিজেন স্বল্পতা থেকে আমাদের শেখার আছে অনেককিছুই। ভৌগোলিক টেরিটরি থেকে শুরু করে আঞ্চলিক রাজনীতি সব বিবেচনাতেই আগামী কয়েক সপ্তাহ থেকে কয়েক মাস এই অঞ্চলটায় করোনা সংকটটা সবচেয়ে ক্রিটিকাল সময় পার করবে। অক্সিজেন স্বল্পতা প্রোডাকশন বেইজড সমস্যা না। ডিস্ট্রিবিউশন এবং নীতি নির্ধারণীমূলক সমস্যা। আজকের দিল্লী শ্বাস যে নিতে পারছে না এই শ্বাস বন্ধ হয়ে যাওয়ার প্রক্রিয়া অনেক আগেই হয়েছে। কেরালার মতো রাজ্যে মাত্র ৫৮ কোটি টাকায় যে অক্সিজেন প্লান্ট হয়েছে তা দিয়ে রাজ্যের অক্সিজেন সমস্যার সমাধান হয়ে উলটো বাইরের রাজ্যগুলোকে অক্সিজেন পাঠাতে তারা সক্ষম। কেরালা মডেল আর গুজরাট মডেলের তফাতটা এই জায়গাতেই গুরুত্বপূর্ণ। অক্সিজেনের বন্টনমূলক ব্যবস্থা আর স্বাস্থ্যখাতে গুরুত্ব প্রদান করা। এই তথ্যগুলো বাংলাদেশের জন্যও বেশ গুরুত্বপূর্ণ। বাংলাদেশের প্রয়োজনীয় অক্সিজেনের একটা গুরুত্বপূর্ণ অংশ আসে পশ্চিমবঙ্গ থেকে। স্ট্যাটিসটিকালি সেটা সম্ভবত ২০-৩০ শতাংশ৷ মমতা সরকার ইতোমধ্যে বলে দিয়েছে তার রাজ্য থেকে অক্সিজেন ভারতেরই অন্য কোনো রাজ্যে যাবে না৷ এ সময়ে এসে বাংলাদেশের জন্য এটা গুরুত্বপূর্ণ একটা মেসেজ। দিল্লীর হাহাকারও একটা মেসেজ, পশ্চিমবঙ্গ অক্সিজেন না দিতে চাওয়াটাও একটা মেসেজ। আমাদের এখন ঠিক করতে হবে আমরা কী কেরালার পথে যাব কিনা! কেরালার পথে গেলে আমাদের অক্সিজেন সমস্যারই সমাধান হবে না শুধু স্বাস্থ্যসেবারও সুবিধা হবে। পৃথিবী জুড়েই স্বাস্থ্যখাতের রিফরমেশন চলছে। বাংলাদেশ এই মহামারী মোকাবেলা করতে চাইলে স্বাস্থ্যখাতের রিফরমেশনের বিকল্প নাই। দুর্নীতি,অনিয়ম এখনই বাদ দিতে হবে। স্বাস্থ্যাখাতকে ঢেলে সাজাতে হবে, বাংলাদেশের মানুষ কেবল তখনই দিল্লীর অবস্থা থেকে রেহাই পাবে। এই ব্যবস্থাগুলো বাংলাদেশকে শীঘ্রই নিতে হবে। যত দ্রুত সম্ভব। কারণ করোনার মামলায় 'দিল্লী বহুত দূর কি বাত' না!
বাংলাদেশে মেডিক্যাল প্রফেশনের লোকজন অবহেলিত সেইটা সবাইই জানে। এমনকি ক্ষেত্রবিশেষে তারা যে নিপীড়নের শিকারও হচ্ছে সেটা অস্বীকার করার সুযোগও নাই। কিন্তু মাঝেমাঝে কিছু সুপ্রিমেসি আমার চরম বিরক্ত লাগে। তাদের সমালোচনা কেন করা যাবে না? কেন সমালোচনা করলে নভেল প্রফেশন কিংবা আগে চান্স পেয়ে দেখান এই কথা শুনতে হবে? কোন পেশা আসলে সেবা না? আর কোন পেশা আসলে ইকোনমি না? যে কৃষক ফসল ফলায় সে সেবা দেয় না? সিটি কর্পোরেশনের যে মানুষগুলা ড্রেইন-নালা পরিষ্কার করে তারা সেবা দেয় না? সেবা সবাইই দিচ্ছে একটা বিনিময়মূল্যের বিনিময়ে। আর সব সেবার কম্বিনেশনেই একটা সমাজ চলে। ডাক্তাররা এরকম মহামারীর সময়ে ফ্রন্টলাইনার এ কথাগুলো তো মিথ্যা না। তেমনিভাবে নার্স-স্বাস্থ্যকর্মী-পরিচ্ছন্নতাকর্মী এরা সকলেই এই মহামারীর ফ্রন্টলাইনার। আবার বৈশ্বিক অন্য কোনো সমস্যায় অন্য প্রফেশনের মানুষ ফ্রন্টলাইনার হবেন, এটাই নিয়ম। যেসব জায়গায় তারা বৈষম্যের শিকার হবেন অবশ্যই প্রতিরোধ করবেন। এটাই স্বাভাবিকতা। এর জন্য অন্য যেকোনো প্রফেশনকে ছোটো করার সুযোগ ত নাই। প্রতিবাদকে আপনারা গ্লোরিফাই করতেই পারেন সমস্যা নাই, কিন্তু সুপ্রিমেসিকে গ্লোরিফাই করলে নিজেরাই নিজেদের এলিয়েনেটেড করবেন। দিনশেষে কোনো সমাজ কিন্তু সব পেশার সামষ্টিক কন্ট্রিবিউশন ছাড়া চলতে পারে না, এটা মনে রাখবেন। অধিকারের প্রশ্নে আমরা সকলে মিলে লড়ব অবশ্যই, কিন্তু এভাবে সুপ্রিমেসি তৈয়ার করে নয়। আমাদের প্রশ্ন বরং হওয়া উচিত, এ অধিকারগুলো আমরা পাচ্ছি না কেন?
আমরা আবার ঘুরেফিরে একই লুপে এসে পড়ি বারবার। ইস্যু, নতুন ইস্যুর সার্কেল ঘুরতে থাকে আমাদের চারপাশে। এই মুহুর্তে সবচেয়ে বড় কন্সার্নটা হওয়া উচিত ফেসবুকের বাইরের জগতটা আসলে কেমন হতে পারে সেটা। বিগত একবছরে বাংলাদেশে দারিদ্র‍্যের হার অনেক বেড়ে গেছে, নতুন করে দরিদ্রের সংখ্যা বেড়েছে অনেক। গত লকডাউনের ক্ষয়ক্ষতি এখনো পুষায়ে ওঠতে পারে নাই বাংলাদেশের নিম্নবিত্ত-নিম্নমধ্যবিত্ত-মধ্যবিত্ত। খোঁজ নিলে দেখা যাবে ঋণের বোঝায় তাদের মাথার ভার এখনো নুয়ে আছে। আর এটা একটা পরিবারের গল্প না,অনেক পরিবারের গল্প। একটা সিগ্নিফিক্যান্ট এমাউন্ট পরিবারের গল্প। বাংলাদেশের নীতি নির্ধারকদের যদি স্বাস্থ্য সংকট নিয়ে আসলেই কন্সার্ন থাকত তার ইম্পলিমেন্টেশন গত এক বছরের হাসপাতাল ব্যবস্থার উন্নয়নে দেখতেন। কিন্ত এখনো তো আইসিইউর জন্য হাহাকার, বেডের জন্য হাহাকার কোনোটাই কমে নি। আর যদি জনগণের স্বাস্থ্য নিয়ে আসলেও কন্সার্নড থাকত তাহলে বিসিএস আর মেডিক্যাল ভর্তি পরীক্ষার মতো দুইটা বড় পাব্লিক গ্যাদারিং হতো না, সুবর্ণজয়ন্তী অনুষ্ঠানে পাব্লিক গ্যাদারিং হতো না। এক বছর সময় পেলে একটা প্রতিষ্ঠান,সরকার প্লান এ, প্লান বি, প্লান সি সব তৈরি করে ফেলতে পারে। সেখানে আমাদের প্লান এ ই সম্ভবত ঠিকমতো নাই। করোনার দ্বিতীয় ঢেউ যে আসবে এটা আমি-আপনি আগে থেকে জেনে থাকলে,প্রেডিক্ট করে থাকলে তারাও করতে পারার কথা। কই সেই প্রেডিকশন অনুযায়ী মেজারমেন্ট? শিক্ষাব্যবস্থা খালি মুখ থুবড়ে পড়ে যাওয়াটা বাকি। এত এত শিক্ষার্থীর জীবন দাও লেগে গেছে। শিক্ষার্থী-ক্ষুদ্র ব্যবসায়ী-চাকরীজীবী-শ্রমিক কে ভালো আছে এখন? লকডাউন হলে আবার দফায় দফায় চাকরী ছাঁটাই হবে। বেতন কমবে। অথচ গাড়িভাড়া থাকবে দ্বিগুণ। এই নিউ নরমাল পাব্লিক কি চায়? জীবন বাঁচানো ফরজ। সেই বাঁচানোটা আক্রান্ত না হয়ে যেমন ফরজ,তেমনি খেয়ে-পরে বাঁচানোও ফরজ।
কামরুল স্যার অনলাইন লেকচারের সহজলভ্যতা আর শিক্ষকদের বারবার ঠকে যাওয়া নিয়ে লিখেছেন। স্যারের প্রতি শ্রদ্ধা রেখেই আমার এই আলাপটাতে কিছুটা দ্বিমত আছে। স্যারের মূল ভাবনার জায়গাটা আমি ঠাওর করতে পারি। সেটা হচ্ছে শিক্ষকরা ইকোনমিকভাবে ক্ষতিগ্রস্ত হচ্ছেন এসব ক্ষেত্রে। অনলাইন লেকচার এভেইলেবল হওয়ায় বিশ্ববিদ্যালয়গুলোর প্রশাসনেরা একসময় শিক্ষক জিনিসটাই বিলুপ্ত করে দেবেন একটা সময়ে। এমন আশঙ্কা স্যার করছেন। স্যারের এ শঙ্কাটা অমূলক না। অন্তত বাংলাদেশের প্রেক্ষিতে। যেখানে শিক্ষার মতো বড় ব্যবসা দ্বিতীয়টা নাই। কিন্তু এরপরও কিছু কথা থাকে। অনলাইনে ভিডিও এভেইলেবল হওয়াটা জ্ঞানের একচেটিয়াতন্ত্রকে প্রশ্ন করে এবং ভেঙে দেয়। ধরা যাক, কেউ একজন অজ পাড়া গাঁয়ে বসে কামরুল স্যারের লেকচার শুনছে। ইকোনমিকালি প্রিভিলেজড না হওয়ার কারণে শিক্ষাজীবনে যে শিক্ষার্থীটাকে বারবার ছিটকে পড়তে হয়েছে সে শিক্ষার্থীটা এখন চাইলেই কামরুল স্যারের লেকচার দেখতে পারছে। আবার যে শিক্ষার্থী অন্য কোনো বিশ্ববিদ্যালয়ে পড়ছে, ধরা যাক আমিই সে যখন এমন দশটা বিশ্ববিদ্যালয়ের একই বিষয়ে লেকচার পাচ্ছি তখন আমার সমৃদ্ধ হওয়ার সম্ভাবনা আরো বাড়ছে। অর্থাৎ জ্ঞানের স্টেকহোল্ডারের রেঞ্জটা বাড়ছে প্রতিনিয়তই। কেউ মানুক আর না মানুক বাংলাদেশে পাব্লিক বিশ্ববিদ্যালয়ে পড়া ৯০ শতাংশ শিক্ষার্থীই ফুললি প্রিভিলেজড অথবা অলমোস্ট প্রিভিলেজড। আজকের বাংলাদেশের কথা বলছি। আজকের বাংলাদেশে উচ্চশিক্ষার মতো বড় ব্যবসা দ্বিতীয়টা নাই। যারা মনে করেন প্রশ্ন কঠিন করলে বিশ্ববিদ্যালয়ের মান বজায় থাকে তারা অজান্তেই এই ব্যবসার বৈধতা দিয়ে দেন। বাংলাদেশে পাবলিক বিশ্ববিদ্যালয়গুলোতে পড়ুয়া শিক্ষার্থীরা শহরের সবচেয়ে নামীদামী স্কুল-কলেজে পড়ে আসা শিক্ষার্থীদের বড় অংশ। অথবা উল্টোভাবে বলা যায় এসব নামীদামী স্কুলে পড়ে বলেই তাদের পাব্লিক ভার্সিটিতে টেকার রাস্তাটা অনেকটা সোজা হয়ে যায়। এখন এসব স্কুলে কম্পিটিশনে টিকে থাকার জন্য কী পরিমাণ মিনিমাম ইনভেস্টমেন্ট একটা ফ্যামিলিকে করতে হয় এটা সবাই জানে। মাসে ১০ হাজার টাকা ইনকাম করা একটা লোক কিন্তু চাইলেও এই নামীদামী স্কুলগুলোতে তার সন্তানকে পড়িয়ে পুরো রাস্তা পার করে নিয়ে গিয়ে বিশ্ববিদ্যালয় পর্যন্ত নিতে পারবে না। এতটুকু অর্থনৈতিক স্বাবলম্বীতা তার নাই। অথবা কেউ একজন করেই ফেলল এমনটা। সেটা এক্সেপশনাল ও রেয়ার কেইস খুবই। এর অর্থ হচ্ছে বাংলাদেশে বিশ্ববিদ্যালয়ে পড়াটা অলরেডি একচেটিয়াভাবে নিম্ন মধ্যবিত্ত-মধ্যবিত্ত শ্রেণির হাতে চলে গেছে। এদের মধ্যে নিম্ন মধ্যবিত্তও আবার প্রোপারলি প্রিভিলেজড না। অনলাইন ভিডিও লেকচার থাকলে এই শিক্ষার্থীগুলো বরং একটি আশা পাবে যে সে প্রিভিলেজড না হওয়ায় জ্ঞান আহরণের রাস্তায় অন্তত সে ঠকে যাচ্ছে না। আর স্যারের ভাবনাটার দিকে যদি চোখ ফেরাই বাংলাদেশে আলবত সম্ভাবনা আছে শিক্ষকদের চাকরী এই অনলাইন ভিডিওগুলো নিয়ে ফেলার। তার কারণ বাংলাদেশের বিশ্ববিদ্যালয়গুলোর কাজই হচ্ছে চাকুরে তৈরী করা। বিশ্ববিদ্যালয়গুলো এক্ষেত্রে শিক্ষা প্রতিষ্ঠান কম, ব্যবসা-প্রতিষ্ঠান বেশি। তারা কম খরচে বেশি লাভ করার দিকে এগুতে চাইতেই পারে। আমাদের বরং সেই জায়গাটার ক্রিটিক কর‍তে হবে। জ্ঞানের সহজলভ্যতার জায়গায় না।
আগে রোমান্টিক লাইন ছিল "আসছে ফাল্গুনে আমরা দ্বিগুণ হব।" ইদানীং ডিপ্রেসিভ লাইন বানানো হইসে, "সবকিছু মনে রাখা হবে" কে।
(সাইমুম ভাইয়ের সাথে ব্যক্তিগত পরিচয় নাই। কিন্তু ২০১৬ সালেও উনার ট্রীটমেন্টের খরচের জন্য আমরা ফান্ড কালেকশনে নামসিলাম। নীল ভাই থেকে আমি রেগুলার উনার আপডেট নিতাম। সাইমুম ভাই ফাইটার। এই ফাইটে আমাদের অংশগ্রহণ আবার জরুরী হয়ে পড়ল) একজন #সাইমুম #একজন #ফাইটার সাইমুম ইফতেখারকে আমরা অনেকেই চিনি। চট্টগ্রাম বিশ্ববিদ্যালয়ের একজন প্রিয়মুখ। কলেজিয়েট স্কুল থেকে উঠে আসা, সেখানেও অত্যন্ত পরিচিত ছিল সে। ২০১৫ সাল থেকে সে ক্যানসার আক্রান্ত। ২০১৬ সালে অপারেশন করে তার পায়ে কৃত্রিম হাঁটু বসানো হয়। ক্রাচ হাতে গত পাঁচ বছর ধরে সে যুদ্ধ করে এসেছে। ভেলোরের হাসপাতালে হাসতে হাসতে কেমোথেরাপি দিত সে। হসপিটাল বেড থেকে সেই মুহূর্তের সেলফিও দিত ফেসবুকে। এমনই হার না মানা সাইমুম। প্রতি বছর দুইবার করে ভারতে গিয়ে ফলোআপ করে এসেছে। এই লড়াইয়ে সে পড়াশোনাও ছাড়েনি। কেমো দিয়ে এসে কয়েকদিনের মাথায় পরীক্ষার টেবিলেও বসেছে। ক্যানসারের কারণে নিজের ব্যাচ থেকে ছিটকে পড়লেও এমন অপ্রতিরোধ্য মনোবলের সাইমুম অনার্স ফাইনাল ইয়ারে দেখায় অভাবনীয় সাফল্য, জার্নালিজম ডিপার্টমেন্টে ফার্স্ট ক্লাস সেকেন্ড। একই সময়ে উর্দু-হিন্দি থেকে দারুণ দারুণ অনুবাদ, গল্প-কবিতা লিখে গেছে সে। প্রচণ্ড ইতিহাস, রাজনীতি ও সমাজ সচেতন। একজন যোদ্ধা, একজন ফাইটার হিসেবে পরিচিত হয়ে উঠেছিল সাইমুম। ক্যানসারকে হার মানিয়ে ক্রাচ নিয়েই চাকরি জীবনে প্রবেশের অপেক্ষায় ছিল সে। কিন্তু করোনা মহামারী তাকে আবার নতুন লড়াইয়ে ফেলে দিল। নয়তো, যে জীবন ফড়িংয়ের দোয়েলের, মানুষের সাথে তার হয় নাকো দেখা-জীবনানন্দের এ লাইন সত্যি হতে যাবে কেন। কী দুর্ভাগ্য, করোনার কারণে তার রেগুলার চেকআপে ব্যাঘাত ঘটে। যে দুঃসহ পরিস্থিতি আমরা গত এক বছর পার করে এসেছি, সেখানে আটকে পড়ে সাইমুম, সেইসঙ্গে তার স্বপ্নও। নিজেও করোনা আক্রান্ত হয় সে। কোন ফাঁকে যে শরীরের আরেক অংশ ফুসফুসে ক্যানসারের টিউমার ছড়িয়ে পড়েছে সে নিজেও জানে না। যখন জানতে পারল অনেক দেরি হয়ে গেছে। এর মধ্যে ভারতে ট্রিটমেন্টের জন্য যেতেও তার দেরি হয়ে গেছে, সেখানে লকডাউনের কারণে। মা-বাবাকে নিয়ে সাইমুম এখন চেন্নাইয়ের এপোলো হাসপাতালের ক্যান্সার সেন্টারে। জীবন-মরণ সন্ধিক্ষণে। পরপর দুইটা বড় অপারেশন করা লাগবে। একটা পায়ে, আরেকটা ফুসফুসে। হয়তো তাকে একটা ফুসফুস নিয়েই বেঁচে থাকতে হবে আজীবন, হয়তো এক পায়ের ওপর ভর করেই তাকে হাঁটতে হবে তাকে। সেটাও আপনাদের উদাত্ত সহায়তা পেলে। কারণ, এ দুই অপারেশনসহ বাকি ট্রিটমেন্টের জন্য সব মিলিয়ে দরকার অন্তত ২৫ থেকে ৩০ লাখ টাকার মতো। শুরুতেও আপনাদের অনেকের সহায়তায় সে লড়াই করে এতদূর এসেছিল। ফলে এবার কোনোভাবেই সে রাজি হচ্ছিল না এই ফান্ড কালেকশানের। কিন্তু পরিস্থিতি এখন এমন, এ ছাড়া আর উপায় নেই। ইতিমধ্যে গত কয়েক বছরে তার চিকিৎসা বাবদ ২০ লাখ টাকা খরচ হয়ে গিয়েছে। এ মুহূর্তে আবার ক্যানসার, আবার অপারেশন, আবার বড় অংকের টাকা। সময়ও অল্প। আপনারা এগিয়ে না আসলে আমরা হয়তো সাইমুমের সেই অমলিন হাসিটা বেশিদিন আর দেখব না, কাটাপাহাড় ধরে ক্রাচ নিয়েও হাঁটতে দেখব না সাইমুমকে, নাজিম হিকমতের কবিতা আওড়াতেও দেখব না তাকে, শাটলে দেখব না বন্ধুদের সঙ্গে গানে সুর মেলাতে, ক্র‍্যাচ হাতে বৃষ্টিতে ভিজতে দেখব না, সমাজ বিজ্ঞানের ঝুপড়িতে আড্ডা থেকেও চিরতরে হারিয়ে যাবে সে। সবাই এগিয়ে আসুন। এমন মেধাবী, সৃজনশীল, প্রাণবন্ত উজ্জ্বল তারুণ্যকে আমাদের মাঝ থেকে হারাতে না দিই। এ মুহূর্তে স্কুল, কলেজ, বিশ্ববিদ্যালয় সব কিছুই বন্ধ, ফলে আগের মতো ফান্ড কালেকশনের সুযোগও নেই। ফেসবুকের এই পোস্ট ছড়িয়ে দিন। শেয়ার দিন। যে যেভাবে পারেন দ্রুত হাত বাড়িয়ে দিন, অন্যদেরও আহ্বান করুন
শিক্ষকতা আর গবেষণা এই দুইটা জায়গায় সততা জিনিসটা খুব ইম্পরট্যান্ট। দুটোর উপরই মানবকল্যাণ ও তার ভবিষ্যত নির্ভর করে আছে। এজন্য এ দুই জায়গায় পদধারী হওয়া সোজা হলেও সৎভাবে সে দায়িত্ব পালন করে যাওয়া অনেক কঠিন। 
ট্রাম্পের মেয়াদ আর আমার গ্র‍্যাজুয়েশন একলগে শুরু হইসিল। ভাই একা রেখে যাত্রা শ্যাষ কইরা ফেললেন।।
আমি কেমনে কই, আমি কেমনে কই যে তুমি যদি এইহানে থাকতা আমরা দুইডা লাপাত্তা হইয়া যাওয়া আত্মা, সাঁতরাইয়া খালি পাক খাইয়া যাইতাসি এই মাছের বাটির ভিতরে বছরের পর বছর ওই একই পুরান মাঠের উপরে দৌড়ায়া চক্কর কাইটা গেলাম কি পাইলাম পুরান ডরডা ছাড়া আমি কেমনে কই যে তুমি যদি এইহানে থাকতা!
১৯২৪ সালে ঢাকা বিশ্ববিদ্যালয়েই বসে সত্যেন বোস ফিজিক্সের ফিল্ডে গ্রাউন্ডব্রেকিং একটা কাজ করে ফেলেন। স্ট্যাটিসটিকাল ফিজিক্সের র‍্যান্ডমনেস থিওরির বিপরীতে দিয়ে দিলেন পার্টিকেলের ইনডিস্টিংগুইশিবল হওয়ার ধারণা। থার্মোডায়নামিক ইকুইলিব্রিয়ামে এই পার্টিকেলগুলা ডিস্ক্রিট এনার্জি স্টেইট পাইতে পারে। র‍্যান্ডমনেস থিওরির বিপরীতে আসে 'বোস স্ট্যাটিসটিক্স'৷ আর যেসব কণা এই স্ট্যাটিসটিক্স মেনে চলে তারা হয়ে গেল বোসন। এই থিওরিটা পরবর্তীতে (বোসোনিক ফিল্ড) কোয়ান্টাম ফিল্ড থিওরির বিকাশে বড় ভূমিকা রাখে। ফিজিক্সের ফিল্ডে লান্ডাউয়ের নাম খুব পরিচিত একটা নাম। তো লান্ডাউ নাকি সবসময় সেরা ফিজিসিস্টদের একটা তালিকা নিয়ে ঘুরতেন। ঐ তালিকার একদম উপরে ছিলেন আইনস্টাইন আর নিউটন। পরবর্তী পর্যায়ে নীলস বোরদের মতো বিজ্ঞানীদের সাথে নাম ছিল সত্যেন বোসের। এমনকি খোদ লান্ডাউ ছিলেন ঐ তালিকার অনেক নিচে। এই একই লোক আবার ব্রিটিশবিরোধী আন্দোলনে শরিক হওয়ার জন্য ব্যাকুলতা প্রদর্শন করছেন। পিতার আদেশ পালন করার জন্য যদিওবা স্বদেশী আন্দোলনে সরাসরি যুক্ত হতে পারেন নি, তবুও তিনি নানান উপায়ে পরোক্ষভাবে স্বদেশীদের সাথে যুক্ত থাকতেন এমনকি ব্রিটিশদের বিরুদ্ধে বিপ্লববাদকে সমর্থনও দিতেন। সত্যেন বোস নিজেই একবার আইনস্টাইনের সাথে ব্রিটিশদের বিষয়ে আলোচনায় আইনস্টাইনের ব্রিটিশ সংক্রান্ত বোঝাপড়াটার যুক্তিখন্ডন করেছিলেন। আইনস্টাইন ভেবেছিলেন, ব্রিটিশরা থাকায় বরং ভারতবাসীর উপকার হচ্ছিল। বোস সোজাসাপ্টাভাবে বলেছিলেন," যতদূর জানি আপনি ইহুদিদের জন্য আলাদা ভূমি (ইসরায়েল) র জন্যই লড়ছেন।" সত্যেন বোসের এই ভাবনায় জাতীয়তাবাদ ছিল। সত্যেন বোস অনেকাংশেই জাতিবাদী ধারণার সাথে ওতপ্রোতভাবে জড়িত ছিলেন। আবার এই সত্যেন বোসই কিন্তু '৪৭ এর পার্টিশনকে সহজে মেনে নিতে পারেন নি। সামষ্টিক ভাবনার বিষয়টাও তাঁর মধ্যে প্রবল হয়েছিল জাতিবাদী ধারণার উপরে ওঠে। সত্যেন বোসের বিজ্ঞানের বাইরে সবচেয়ে গুরুত্বপূর্ণ অবদানটা হলো মাতৃভাষায় বিজ্ঞান চর্চার বিষয়টা তুলে ধরা। এটা খুব গুরুত্বপূর্ণ একটা বিষয়। সত্যেন বোস কিন্তু ঔপনিবেশী শিক্ষায় শিক্ষিত একজন হওয়া সত্তেও তিনি ইংরেজি ভাষাটাকে বিজ্ঞানচর্চার ভাষা হিসেবে দেখছেন না। এমনকি ভারতবর্ষ পরাধীন থাকার কারণে বিজ্ঞানের বইগুলো দুষ্প্রাপ্য হওয়া সত্তেও সত্যেন বোস বাংলাতেই বিজ্ঞানচর্চার কথা বলছেন। বোস কিংবা মেঘনাদ সাহারা আশুতোষ মুখোপাধ্যায় প্রতিষ্ঠির কলেজে একসাথে যখন ফিজিক্স পড়াচ্ছিলেন তখনো কিন্তু তাদের মধ্যে এ ভাবনাটা বিদ্যমান। সম্ভবত বোসই প্রথম বাংলায় কোনো বৈজ্ঞানিক নিবন্ধ লিখেছিলেন। সেটা একমাত্রও হতে পারে। এবং এই যে বাংলায় বিজ্ঞান চর্চার কথা বোস বলছেন সেটা কিন্তু জাতিবাদী ধারণা থেকে না। জ্ঞানের পুনরুৎপাদন, মৌলিক চর্চা যাতে অব্যাহত রাখা যায় সেজন্যই বলছেন। সত্যেন বোসের জন্মদিনে জানাই শ্রদ্ধা।
একটা প্যান্ডেমিক যেখানে দুনিয়াজুড়ে মানবিক হওয়ার আহবান নিয়ে আসছে বাংলাদেশে সেখানে ঠিক উলটো। সর্বক্ষেত্রে জুলুমবাজির সুযোগ নিয়ে আসল এই প্যান্ডেমিক।
অভিভাবকত্ব খুবই দায়সমৃদ্ধ একটা টার্ম। অভিভাবকত্বের প্রধান দায় হচ্ছে সন্তান/যার অভিভাবক হয়েছেন তার সকল অধিকার নিশ্চিত করা। কোনো অথরিটি কখনো কারো অভিভাবক হইতে পারে না। অথরিটি কখনো অধিকার নিশ্চিতের গ্যারান্টিও দেয় না,উলটো ভোগান্তি দেয়। এজন্য কারো অভিভাবক হওয়ার আগে তার অধিকার নিশ্চিত করতে পারবেন কিনা সেটা শিওর করতে হবে। অভিভাবক মুখে মুখে হইলেই হয় না। 
জন হেনরি নিউম্যানের মতে, বিশ্ববিদ্যালয়ের আত্মা আসলে এটি তার শিক্ষার্থীদের উপর যে চিহ্ন তৈরি করে তাতে নিহিত! আমাদের বিশ্ববিদ্যালয়গুলা শিক্ষার্থীদের উপর চিহ্ন তৈরি করে না, আঘাত তৈরি করে৷ বিশ্ববিদ্যালয়ের আত্মা বলতে আমাদের আর কিছু নাই। আছে কেবল দৃশ্যমান কিছু দালান আর স্থাপনা। ক্রমাগত বৈষম্য,অর্থনৈতিক বঞ্চনার শিকার বিশ্ববিদ্যালয়ের শিক্ষার্থীরা। একটা মহামারী যেখানে আমাদের মানবিক করে তোলার কথা সেখানে আমরা চূড়ান্ত রকমের অমানবিক সব সিদ্ধান্ত পাচ্ছি। আমাদের ভবিষ্যতগুলো একটা চরম আনসার্টেইনিটির মধ্যে পড়ে যাচ্ছে বারবার। অর্থনৈতিকভাবে বঞ্চিত হয়ে পাব্লিক বিশ্ববিদ্যালয়ের স্পিরিটের জায়গা থেকে বঞ্চিত হচ্ছি, বারবার মানসিক ভোগান্তিতে পড়ে বঞ্চিত হচ্ছি। আমাদের পুরো বিশ্ববিদ্যালয় কাঠামোতে শিক্ষার্থী কিংবা শিক্ষার্থীবান্ধব এ ধরনের কোনো কিছুই নাই। শিক্ষার্থীরা এই কাঠামোতে এক্সিস্টই করেন না। বারবার বৈষম্যের শিকার হতে হতে আমাদের কাছে নিজেদের ভবিষ্যত বাঁচানোর কোনো পথ খোলা দেখি না। এরকম একটা প্যান্ডেমিক যখন বিশ্বজুড়ে প্রতিদিন হাজার হাজার প্রাণ নিচ্ছে, দেশে সংক্রমণ বাড়ছে সে সময়ে দাঁড়িয়ে আমাদের দায়টুকু যে বিশ্ববিদ্যালয় নিবে এরকম কোনো উদ্যোগও দেখছি না। দেখছি খালি প্রশাসববান্ধব শিক্ষার্থীদের ধন্যবাদ। আমরা বঞ্চিত হতে চাই না,আমরা আমাদের ভবিষ্যতকে সিকিউর আর সার্টেইন করতে চাই।
বেগম রোকেয়াকে আমি ক্যারিশম্যাটিক মনে করি একটা জায়গায়। সেটা হচ্ছে নারী শিক্ষার জায়গায়। বিশ্বজুড়ে নারীবাদের প্রথম ঢেউ যখন নারীর ভোটাধিকারের কথা বলছে রোকেয়া তখন এই মুল্লুকে বলছেন নারী শিক্ষার কথা। নারী শিক্ষার সাথে নারীর অর্থনৈতিক স্ব-অবলম্বন জড়ায়ে আছে। নারী অর্থনৈতিকভাবে স্বাবলম্বী হলেই তবে তার মুক্তির পথের যাত্রা শুরু করতে পারবে। আর মধ্যবিত্ত বা উচ্চবিত্ত নারীর অর্থনৈতিকভাবে স্বাবলম্বী হওয়ার জায়গাই ছিল নারী শিক্ষার সাথে জড়িত। অক্ষরজ্ঞান কেবল জ্ঞানের স্বার্থে শিক্ষা না কিন্তু। অক্ষরজ্ঞান অর্থনীতির স্বার্থেও শিক্ষা। দলিলাদি পড়তে পারা, অর্থনৈতিকভাবে ধোঁকার শিকার হচ্ছে কি হচ্ছে না সেটা বুঝতে পারা এই জিনিসটা খুব গুরুত্বপূর্ণ। রোকেয়ার নারী শিক্ষার অডিয়েন্স কারা ছিল এটা নিয়ে আপনি প্রশ্ন করতে পারেন। এ শিক্ষার স্বার্থ কাদের দিকে যায় সেটা নিয়েও কথা তুলতে পারেন। কিন্তু শিক্ষার সাথে স্বাবলম্বী অর্থনীতি আর স্বাবলম্বী অর্থনীতির সাথে অধিকারের যে সম্পর্ক সেগুলো আপনি আলাদা করতে পারবেন না।। নারীশিক্ষা তাই কেবল আক্ষরিক অর্থে শেখার জন্য শিক্ষা এ জায়গায় জরুরি না,বরং অর্থনৈতিক স্বাধীনতার জন্যও জরুরি। ও স্বাধীনতা অর্জন করলে আপনি সিদ্ধান্ত গ্রহণ প্রক্রিয়ায় অংশগ্রহণ করতে পারবেন, আপনি ভোটাধিকারের সঠিক ব্যবহার করতে পারবেন পুরুষের অধীনতা ব্যতীত। যদিওবা শিক্ষা লিঙ্গ বিভেদ ভুলেই একটা গুরুত্বপূর্ণ মৌলিক অধিকার,তবুও ব্রিটিশ কলোনিতে নারী শিক্ষা তেমন মৌলিক অধিকারে পরিণত হতে পারে নি। এজন্যই রোকেয়ার গুরুত্ব এত বেশি।
ফিজিক্সে সবকিছু ইন্টারকানেক্টেড। অথচ আমরা যখন আন্ডারগ্র‍্যাডে পড়ি তখন মনে হয় জিনিসগুলা সব ডিস্ক্রিট,সব আলাদা। এই শেষ সময়ে এসে একটা বুঝ আমার আসছে, সেইটা হচ্ছে প্রিলিমিনারি একটা স্ট্রং বেইজ ব্যতীত স্পেশালাইজড কোনো ফিল্ডে কাজ করা যায় না। আমার চার বছরের অনার্স লাইফের বড় একটা ব্যর্থতা হচ্ছে আমি কিছুই শিখতে পারি নাই। আর সাফল্য হচ্ছে,আমি যে কিছুই শিখতে পারি নাই, দেরীতে হইলেও এইটা আমি বুঝতে পারসি। কোনো কিছু পড়া আর শিখা এক জিনিস না। কোনো কিছু জানা আর বোঝাও এক জিনিস না।
মিথিলা, শমী কায়সারের বিয়েতে বঙ্গ সমাজ ভেবেছিল সমাজ উচ্ছন্নে গেছে, শাওন যখন প্রেমের ঘোষণা দিল চরিত্র নিয়ে টানাটানি, অর্ণব বিয়ে করার পর সেই একই সমাজ এস্থেটিকালি ভালোবাসা কতটা রোমান্টিক সেটা প্রুভ করতে ওঠে পড়ে লাগসে। এরপরও বলতে হবে নারীর নিজস্ব রিলেশনশীপ এজেন্সী, সেক্সুয়াল এজেন্সী এই সমাজ স্বীকার করে, তাই না? 
'যুবতী রাধে'/'সর্বতোমঙ্গল রাধে'/'বিনোদিনী রাই' গানটা নিয়ে স্রেফ নোংরামি চলতেসে। সরলপুর ব্যান্ড এই গানের মৌলিকত্বের কপিরাইট দাবি করছে। কৃষ্ণকীর্তন পর্বের কোনো গান কিভাবে ব্যক্তি/দল এই সময়ে এসে মৌলিক দাবি করতে পারে সেটাই বুঝতে পারি না। আমি প্রথমে ভেবেছিলাম মিউজিকাল এরেঞ্জমেন্টটার কপিরাইট তারা দাবি করেছে। কিন্তু এখন দেখি তারা পুরো জিনিসটাই মৌলিক দাবি করেছে। এটা স্রেফ মিথ্যাচার। বাংলার লোকসঙ্গীতে কৃষ্ণকীর্তন পর্বের এ সুর অনেক আগে থেকেই বিদ্যমান। মৈমনসিংহ-গীতিকার রেফারেন্স অনেক লেখাতেই এসেছে। দ্বিজ কানাইয়ের নামও এসেছে। প্রচলিত কোনো সুরে কথা ওলটপালট করলেই তো গান মৌলিক হয়ে যায় না। আর এ ধরনের প্রচলিত কোনো গানে কপিরাইট চাওয়াটা জোচ্চুরি ধরনের ব্যাপার। শাহানা বাজপেয়ী এরকম অনেক লোকসঙ্গীত করেছেন। এমনকি কেবল শাহানা বাজপেয়ী গাওয়ার কারণেই অনেক লোকসঙ্গীত জনসম্মুখে এসেছে৷ এর মানে এই না যে সেসব গান শাহানা বাজপেয়ী বা তার দলের মৌলিক গান৷ মিউজিক্যাল এরেঞ্জমেন্টের কপিরাইট আর গানের মৌলিকত্বের কপিরাইট, দুটো এক জিনিস না।
২০২০ সালের পদার্থবিজ্ঞানে নোবেল পুরষ্কার সম্পর্কে যারা খোঁজ রেখেছেন তারা রজার পেনরোজ সম্পর্কে জানেন। পেনরোজের মূল যে কাজ সে কাজটায় গুরুত্বপূর্ণ অবদান রেখেছিল রায়চৌধুরী সমীকরণ। অমল কুমার রায়চৌধুরী। যাঁর সমীকরণটি শুধু পেনরোজই ব্যবহার করেন নি, ব্যবহার করেছিলেন স্টিফেন হকিংও। আমাদের বরিশালের ছেলে অমল কুমার রায়চৌধুরী। বাংলা ভুখন্ডে প্রচুর গন্যমান্য তাত্ত্বিক পদার্থবিদের জন্ম হয়েছে। এমনকি বর্তমানে ভারতেও যদি তাত্ত্বিক পদার্থবিজ্ঞানের প্রতিষ্ঠানগুলোর খোঁজ খবর নেন দেখবেন সেখানে বাংলা ভূখন্ডের বাঙালি মানুষজনের সংখ্যাই বেশি। জাতিবাদী ধারণার বাইরে বেরিয়েই বাঙালি এই তাত্ত্বিক পদার্থবিজ্ঞানীদের কাজের মূল্যায়ন, কাজগুলোকে সহজভাবে মানুষের সামনে আনা উচিত। 
একাডেমিয়া নিয়ে প্রায়সময়ই আমার একটা হাহুতাশের জায়গা থাকে। সে হাহুতাশটা স্ট্রাকচার কেন্দ্রিক, উচ্চ শিক্ষার কিংবা শিক্ষাব্যবস্থারই কাঠামো সংক্রান্ত সমস্যা। বিশ্ববিদ্যালয়গুলোর( বিশেষ করে পাব্লিক বিশ্ববিদ্যালয়) অন্যতম সংস্কারের মধ্যে একটা হওয়া উচিত একাডেমিক পরিবেশ নিশ্চিত করার সংস্কার। এটার পাশাপাশিও একটা বিকল্প আছে। আমি পদার্থবিজ্ঞানের দৃষ্টি থেকে বলছি। ন্যাচারাল সাইন্সও সেইম জিনিসই, অন্যান্য ফিল্ড যেমন সমাজবিজ্ঞান, অর্থনীতি এগুলোও একই হওয়ার কথা। পদার্থবিজ্ঞান করতে গিয়ে আমি আবিষ্কার করলাম বাংলাদেশে তত্ত্বীয় পদার্থবিজ্ঞান জনপ্রিয় হওয়ার মতো অবস্থা আসলে নাই,আবার প্রায়োগিক বা এক্সপেরিমেন্টাল পদার্থবিজ্ঞান জনপ্রিয় হওয়ার মতো যন্ত্রপাতিরও সীমাবদ্ধতা আছে। তত্ত্বীয় পদার্থবিজ্ঞান বা থিওরেটিকাল ফিজিক্সের জায়গা থেকেই কিছু কথা। বাংলাদেশে অসম্ভব মেধাবী কিছু শিক্ষক-গবেষক আছেন তত্ত্বীয় পদার্থবিজ্ঞানে। কিন্তু তারা প্রায় সময়ই সুযোগ পান। বাইরের দেশগুলোর দিকে তাকালে দেখবেন বিশ্ববিদ্যালয় ছাড়াও ইন্সটিউটগুলা রিসার্চে অনেক বড় অবদান রাখে। উদাহরণস্বরূপ বলা যায় আইসিটিপি বা পেরিমিটার ইন্সটিটিউটের কথা।
সদ্য নোবেলজয়ী রজার পেনরোজের চিঠি চট্টগ্রাম বিশ্ববিদ্যালয়ের ভিসির কাছে। প্রফেসর ড. জামাল নজরুল ইসলামকে ইমিরেটাস অধ্যাপক করার জন্য। রজার পেনরোজ একবারই বাংলাদেশে এসেছিলেন। চট্টগ্রাম বিশ্ববিদ্যালয়ে। ড. জামাল নজরুল ইসলামের আমন্ত্রণে। শুধু তিনিই না এসেছিলেন নোবেলজয়ী আরেক বিজ্ঞানী আবদুস সালাম। কি অদ্ভুত না? এই বঙ্গদেশের সন্তান, চট্টগ্রাম বিশ্ববিদ্যালয়ের একটা কোণে জীবনের অনেকটা কাটিয়ে দিলেন। চট্টগ্রাম বিশ্ববিদ্যালয়ে নিয়োগ রাজনীতির খপ্পরে পড়ে পদার্থবিজ্ঞান বিভাগে ঠাঁই হয় নাই এ লোকটার। কিন্তু ঠিকই দেখবেন আমাদের লোক ছিল এই ক্রেডিট নেয়ার মানুষের অভাব নাই
সমাজ ও রাষ্ট্রব্যবস্থা যখন অস্থির সময় পার করে, অস্থিতিশীল অবস্থায় থাকে তার প্রভাব পড়ে ব্যক্তির সামাজিক ও রাষ্ট্রীয় জীবনে। অস্থির ও অস্থিতিশীল সে সময়ে আমাদের চারপাশে ঘটছে নানারকম নিপীড়ন ও নির্যাতন। যৌন নির্যাতন ক্ষমতাতন্ত্রের তেমনই এক ধরনের অপব্যবহার। ছয় মাসের শিশু থেকে ধরে আশি বছরের বৃদ্ধ, কেউই বাদ পড়ছে না এ নির্যাতনে। সে নির্যাতন যতটা না লিঙ্গবাদী তার চেয়ে বেশি ক্ষমতাবাদী। কেবল যে নারীই এরূপ যৌন নির্যাতনের শিকার হচ্ছে তা নয়। আজকে এ পরিস্থিতিতে দাঁড়িয়ে সমস্যার মূলে আঘাত করা ব্যতীত যৌন নির্যাতনের প্রতিকার বা প্রতিরোধ তৈরি সম্ভব নয়। সে প্রতিরোধ ব্যানারে-ফেস্টুনে-ফেসবুকে-রাস্তায় যেকোনো জায়গায় হবে। সে প্রতিরোধ আমাদের মনস্তাত্ত্বিক জগতকে সংস্কারের প্রতিরোধ। যৌন নির্যাতন ও নিপীড়নের মূলের এ সকল সমস্যাকে চিহ্নিত করার ও তার সম্ভাব্য সমাধান নিয়ে আলাপ তোলার জন্যই ধর্ষণ ও নিপীড়নবিরোধী মঞ্চ, শাবিপ্রবির যাত্রা শুরু। এ মঞ্চ সবসময় সকল প্রকার নিপীড়নের বিপক্ষে বলিষ্ঠ কণ্ঠস্বর হয়ে উঠার চেষ্টা করবে, চেষ্টা করবে এ সংক্রান্ত আলাপগুলো তুলে আনতে।
আমাদের প্রতিবাদগুলো অন্তত জেন্ডার বায়াসড না হোক। এই নির্মম সহিংসতার বিরুদ্ধে এই ব্ল্যাক আউট একটা প্রতীকি প্রতিবাদ হয়ে থাকুক। যে যাই বলুক সংহতি, সমর্থন আর ভালোবাসা এই প্রতিবাদে।যৌন আকাঙ্ক্ষা কিংবা অন্য কোথাও সেক্স না পেয়ে মানুষ ধর্ষণ করে, ব্যাপারটা এমন না। যখন কেউ ক্রমাগত বলপ্র‍য়োগ করে এবং সমাজ-রাষ্ট্র থেকে এই ক্রমাগত বলপ্রয়োগের বৈধতা পায় তখনই ধর্ষণের মতো সহিংস ঘটনাগুলো ঘটে। বলপ্রয়োগের বৈধতা কিংবা উপযুক্ত পরিবেশ না পেলে সহিংসতা কখনোই জন্ম নিতে পারে না।
মনটা ভালো হয়ে গেল। এত খারাপ খবরের মাঝে একটা ভালো খবর পাইলাম। আন্তর্জাতিক ম্যাথ অলিম্পিয়াডে বাংলাদেশের ১ টা সিলভার, ৫ টা টা ব্রোঞ্জ। খুব সম্ভবত এবারই প্রথম ৬ জনের সবাইই পদক পাইলো। এবং বাংলাদেশ টীমের ইতিহাসে সর্বোচ্চ দলীয় স্কোরও এবার। শুভকামনা সবাইকে।
ড. বিজন শীল বাংলাদেশ ছেড়ে চলে গেছেন সিঙ্গাপুরে। এই বিষয়টা নিয়ে গবেষক মহলে একটা তোলপাড় হওয়া প্রয়োজন ছিল। এরকম একজন খ্যাতিসম্পন্ন বিজ্ঞানীকে হাতের কাছে পেয়েও বিভিন্ন রেষারেষির জেরে বাংলাদেশ ব্যবহার করতে পারেনি। এটা আমাদের জন্য অশনি সংকেত তো বটেই, গবেষকমহল, বিজ্ঞান কিংবা সামাজিক বিজ্ঞান যে ক্ষেত্রেই হোক, তাতে একটা বড় ধাক্কাও বটে। উন্নতমানের গবেষক,বিজ্ঞানী যেকোনো দেশের জন্য বড় একটা এসেট। অথচ বাংলাদেশ প্রতিষ্ঠার শুরু থেকে আমরা গবেষক, বিজ্ঞানীদের তাঁদের প্রাপ্য দিতে কখনো পারি নি। বাংলাদেশের এ ভূমিতেই কিন্তু মেঘনাদ সাহা, জগদীশচন্দ্র বসুরা জন্ম নিয়েছেন, ঢাকা বিশ্ববিদ্যালয়ে বসে দুনিয়া কাঁপিয়েছেন সত্যেন বোস। অথচ এরপরে কি? এরপরেও এসেছেন অনেক বিজ্ঞানী। আসবেনও। কিন্তু কেউ কি বাংলাদেশে বসে গুরুত্বপূর্ণ কাজ করতে পেরেছেন? একাডেমিয়ার এই যাচ্ছেতাই হাল হলে আমরা সর্বোচ্চ ধুকে ধুকে অন্য কারো বুলি চর্চা করতে পারব,এর বাইরে কিছু না। মনে রাখতে হবে ড. বিজন শীল সংকটকালীন বাংলাদেশে এসেছিলেন বাংলাদেশকে সাহায্য করতে। বাংলাদেশ তাঁকে তাঁর প্রাপ্য সম্মানটা দিয়ে, তাঁর গবেষণার মূল্যায়ন করে তাঁকে আটকে রাখতে পারত তবে সেটা বিজ্ঞানমহল, গবেষক,বিজ্ঞানীদের কাছে একটা ইতিবাচক বার্তা পৌছে দিত। অথচ বাংলাদেশে বসে গবেষণা ফলাফল প্রকাশ করা,বিশেষ করে সামজিক বিজ্ঞানের ক্ষেত্রগুলোতে অত্যন্ত সিগনিফিক্যান্ট একটা জায়গায় রূপান্তরিত হয়ে গেছে। একটা বিশেষ মহলকে খুশি না করে গবেষক জীবন আগাতে পারে না এখানে। একটা দেশে একাডেমিয়ার জন্য এরচেয়ে বড় দুর্ভাগ্য আর কি হতে পারে? ড. জামাল নজরুল ইসলামের উদাহরণ প্রায় সময় মনে পড়ে আমার। ক্যামব্রিজে বসে এই মানুষটা সালাম-ওয়াইনবার্গ-হকিংদের টক্কর দিতেন। মানুষটা যখন দেশে ফিরে এলেন পদার্থবিজ্ঞান বিভাগে নিয়োগ পর্যন্ত পেলেন না নোংরা নিয়োগ জটিলতায় পড়ে। তিনি বাংলাদেশে বসে কাজ করে গেছেন এটাতে সন্দেহ নেই। কিন্তু একাডেমিয়ায় বড় ধরনের একটা অবদান রাখার যে সম্ভাবনা তাঁর পরবর্তী জীবনে ছিল সেটা তিনি কতটুকু পেরেছেন? সিস্টেমের সাথে ডা. জাফরুল্লাহ প্রতিনিয়ত লড়াই করছেন। গণস্বাস্থ্য কেন্দ্র উদ্ভাবন করে বারবার আমলাতান্ত্রিকতায়, রেষারেষির জেরে পড়েও এগিয়ে যেতে চাইছে। কিন্তু সবাই ডা. জাফরুল্লাহ তো হতে পারে না। অথচ ডা. জাফরুল্লাহদের দেশের মানুষকে সহায়তার এই স্পিরিট দ্বিগুণ-তিনগুণ বেড়ে যায় যখন পাশে ড. বিজনদের মতো লোক থাকে। বাংলাদেশে উচ্চশিক্ষা এবং গবেষণায় এই মুহুর্তে তাই একটা একাডেমিক আর গবেষণাবান্ধব পরিবেশ দাবির আন্দোলন এখন সময়ের দাবি!
শিক্ষা প্রতিষ্ঠান খোলার অবস্থা হয় নি এটা মোটামুটি সবাইই বুঝতে পারি। এটা কতটা ভয়াবহ সেটাও জানি। সে নিয়ে যৌক্তিক আলোচনা,ডিবেট ছ মাস ধরে চলছে। অনেকেই এই মুহুর্তে বিশ্ববিদ্যালয়গুলো খুলে দেয়ার কথা বলতেসেন। আর এক পক্ষ তাদের গালিগালাজ করে উদোম কেলাচ্ছে ইন্টারনেটে। দুই লড়াইই ইন্টারনেটে। সমস্যাটা বাধে এখানে। যারা কেলাতে যাচ্ছেন তারা অপরপক্ষের যুক্তি শুনবেন না। গায়ে কারেন্ট ছাড়াও যে অনেক শিক্ষার্থী ক্যাম্পাসে ফেরত যেতে চাচ্ছে তার কারণ কেলাতে যাওয়া লোকজন কি চিন্তা করে? বাংলাদেশে বিশ্ববিদ্যালয় পর্যায়ে ৬০-৭০ শতাংশ শিক্ষার্থী নিজের খরচ নিজে বহন করে। এমনকি একটা বড় অংশ পরিবারের খরচও মেটায়৷ শিক্ষাপ্রতিষ্ঠান বন্ধ থাকায় তারা কি বিপাকে পড়ে এ হিসেবগুলো কেউ নেয় না। এরকম মহামারিতে রাষ্ট্রগুলোর দায়িত্বই হচ্ছে ভাতা দেয়া। প্রত্যেক সেক্টরে। উদোম কেলাতে যাওয়া লোকজন মাথা খাটায়ে এই সলুশনটা ভাবেন না কেন বুঝি না, ভাবলেও লেখার সাহস কেন করেন না, সেটাও বুঝি না। দ্বিতীয়ত, বাংলাদেশে বিশ্ববিদ্যালয়গুলোতে পড়ে মূলত নিম্ন মধ্যবিত্ত-মধ্যবিত্ত পরিবারের ছেলেপেলে। সংখ্যাতে এরাই বেশি। এদের গ্র‍্যাজুয়েশনে ছয়মাস দেরী হওয়া মানে পরিবার ছয় মাস ভোগা। কারণ বাপের চাকরির মেয়াদ তো করোনা হিসেবে চলতেসে না। তৃতীয়ত, আপনার যেমন একাডেমিক লাইফ না চুজ করার স্বাধীনতা আছে, আরেকজনের একাডেমিক লাইফ চুজ করার স্বাধীনতাও আছে। সে লাইফ চুজ করে সে দেশ উদ্ধার করল কি করল না, সে প্রশ্ন করার অধিকার আপনার নাই। স্বাধীনতার ফাইন লাইন সম্পর্কে একটু বোঝাপড়া বাড়ান। এটা ছাড়াও অনলাইন ক্লাস বাংলাদেশে কিরকম অভিশাপে পরিণত হচ্ছে এটা প্রাইভেট বিশ্ববিদ্যালয়গুলা জানে। মূল্যায়ন প্রক্রিয়া থেকে শুরু করে যাবতীয় জায়গায় অনেকেই ক্ষতিগ্রস্ত হচ্ছেন। সে জায়গায় দাঁড়ায়ে কেউ, শিক্ষা প্রতিষ্ঠান খোলার কথা বলতেই পারে। সে চাওয়াতে ভুল নাই। এখন শিক্ষাপ্রতিষ্ঠান খুললে কি সমস্যা হবে, না হবে সেটা ডিবেট হোক। আলোচনা-সমালোচনা হোক। ডিফেইমিং দিয়ে না। শান্তি!
কাজী নজরুল ইসলামকে পাঠ করার ক্ষেত্রে ভাষাগত দিকটা গুরুত্বপূর্ণ একটা বিষয়। এ জিনিসটা আমাদের সাহিত্য আলোচনা-সমালোচনায় প্রায় অনুপস্থিত। বহুভাষাবিদ নজরুল কিভাবে তাঁর সাহিত্যে ভাষার ব্যবহার করছেন, ফোর্ট উইলিয়ামীয় গদ্যধারা ভাঙছেন, সমসাময়িক লেখকদের থেকে আলাদা হচ্ছেন সেটা বোঝার একটা বিষয়। নজরুলের সমসাময়িকরা যখন ফোর্ট উইলিয়ামীয় কায়দার বাংলা যেটা আদতে সংস্কৃতেরই পরিবর্ধিত একটা রূপ অনেকটা, সে ধারাটাকে অনুসরণ করছিল নজরুল সেটা থেকে বের হয়ে আসছিল সেই সময়েই। বাংলা গদ্য রচনায় তাঁর সমসাময়িকদের মধ্যে যেখানে ২০-৮০ শতাংশ পর্যন্ত সংস্কৃত শব্দের ব্যবহার ছিল, নজরুল সেখানে আরবি-ফার্সি শব্দের সাবলীল ব্যবহারের মুন্সিয়ানাই কেবল দেখান নি, সে সময়কার বাঙালি মুসলমানের ঘরে ব্যবহৃত হতে থাকা শব্দগুলোকেও তিনি কলমে তুলে এনেছিলেন। আহমদ ছফার 'নজরুলের কাছে আমাদের ঋণ' প্রবন্ধটা এই কারণেই খুব গুরুত্বপূর্ণ একটা প্রবন্ধ। ছফা এখানে নজরুলের পুঁথি-সাহিত্য জ্ঞান এবং পুঁথিসাহিত্যে ব্যবহৃত শব্দগুলো কিভাবে নজরুল ব্যবহার করছেন তার একটা ব্যাখ্যা দিচ্ছেন। ছফা একটা জিনিস খুব ভালোভাবে তুলে ধরছেন, এই যে পুঁথি-সাহিত্যের ভাষা, এটা কিন্তু আরবি-ফার্সি থেকে আসা কিছু নয়, আমাদের বাংলা ভাষারই একটা অংশ৷ নজরুলের এই শব্দগুলোকে ছফা প্রমথ চৌধুরীদের মতো গদ্যে মুন্সিয়ানা দেখানো,বা গদ্যে নতুন স্বাদ যোগ করার মতোন নিরীক্ষা হিসেবে দেখছেন না। ছফা এখানে নজরুলের এই ভাষা ব্যবহারকে দেখছেন, নজরুলের যাপিত জীবনের ভাষা হিসেবে। এই জিনিসটা বেশ চমকপ্রদ। কেননা, তখনকার মুসলমান লেখকরা বঙ্কিমীয় সাহিত্য কিংবা রাবীন্দ্রিক সাহিত্য প্রভাবে তাঁদের অন্দরমহলের যে ভাষা, সে ভাষাটাকে কোনোভাবে সাহিত্যে তুলে আনতে চাচ্ছিলেন না। নজরুলই প্রথম, যিনি এই কাজটা করেছেন। নজরুলের এই সাহিত্যের ভাষাগত বিষয়টাও কিন্তু একটা বিদ্রোহ/বিপ্লবের মতোন। এই অর্থেও নজরুলকে বিদ্রোহী কবি বলাই যায়!
মাত্র কিছুদিন আগেই বড় হেডিং এর একটা নিউজ দেখলাম। 'শাবিপ্রবিতে গত এক দশকে দশ আত্মহত্যা'। এর সর্বশেষ আত্মহত্যাটি হয়েছে ১৪-১৫ দিন আগে। বাংলা বিভাগের একজন শিক্ষার্থীর। এরপর গতকাল ঢাকা বিশ্ববিদ্যালয়ের শিক্ষার্থী ইমামের আত্মহত্যা। আজকেও আরেকজন শিক্ষার্থীর আত্মহত্যার সংবাদ। আত্মহত্যা জিনিসটা মেন্টাল হেলথের প্রশ্নটাকে যেমন সামনে টেনে আনছে তেমনি টেনে আনছে কর্তাসত্তার প্রশ্নকে। টেনে আনছে ব্যক্তির উপর সমাজ, রাষ্ট্রের দায়কে। সমাজ-রাষ্ট্রের দায় ব্যতীত আত্মহত্যার পোস্টমর্টেম করা সম্ভব না। আত্মহত্যা মানে কি? আত্মহত্যা মানে হলো নিজের সত্তাকে নিজে মেরে ফেলা। কিন্তু আদতে কোনো আত্মহত্যাতে কি কেউ স্বেচ্ছায় নিজের সত্তাকে মেরে ফেলে বা খুন করে? সেলিম রেজা নিউটন তাঁর একটা লিখায় বলেছিলেন, প্রত্যেকটা অপরাধই একেকটা রাজনৈতিক, রাষ্ট্রীয় অপরাধ। আত্মহত্যার ক্ষেত্রেও একই। কেন আত্মহত্যা রাষ্ট্রীয় খুন, সেখানে সমাজের দায় কি ছিল সেটা নিয়ে আলাপ করা যেতে পারে।
এই কথাগুলা দায়বদ্ধতার জায়গা থেকে বলা। একজন সংস্কৃতিকর্মী হিসেবে বলা, একজন অলিম্পিয়াডের সদস্য হিসেবে বলা। সোশাল মিডিয়ায় ধান ছিটালে কাকের অভাব হয় না টাইপ অবস্থা যেহেতু, যেহেতু অলিম্পিয়াড, সাংস্কৃতিক কর্মকান্ডকে বোগাস আখ্যা দিয়ে কিছু কথা উঠসে, অতএব এর প্রতিযুক্তি দেয়াটা উচিত বলে আমি মনে করি। আমি মনে করি এখনকার ছেলেমেয়েরা যথেষ্ট স্মার্ট, তারা জানে কোন কথা কতটুকু গ্রহণ করতে হবে।
(১) হুমায়ূন আহমেদকে 'সাহিত্যিক দায় এড়িয়ে গেছে' এরকম একটা প্রস্তাবনায় ফেলার একটা চেষ্টা এলিট সাহিত্যিক গোষ্ঠীর আছে। এই সাহিত্যিক দায় এড়ানোর পেছনে তাদের যুক্তিটা হচ্ছে হুমায়ূন কেবল চটকদারী ও বাজারি লেখা লিখে গেছে যেগুলা ঠুনকো। আমাদের এখানকার এলিট সাহিত্যিক গোষ্ঠী সাহিত্যে আধুনিকতার অন্যতম বৈশিষ্ট্য 'জনবিচ্ছিন্নতা'কে খুব সিরিয়াসলিই নেন। তাদের সন্দেহ জাগে জনপ্রিয় কোনো সাহিত্য আসলে গুরুত্বপূর্ণ হতে পারে না। কিন্তু আদতে এই আলাপের পেছনের আলাপটা হচ্ছে হুমায়ূনকে হজম করা বেশ কঠিন হয়ে পড়ে তাদের জন্য। হুমায়ূনের কাজের ক্ষেত্র ব্যাপক না, মধ্যবিত্ত জীবনের যাপন। কিন্তু হুমায়ূনের কাজের প্রেক্ষাপট ব্যাপক বিস্তৃত। হুমায়ূন ভাটি অঞ্চলের লোকদের থেকে ধরে ঘেটুপুত্র সকলকে তুলে এনেছেন তার গল্প বর্ণনার খাতিরে। এত বিশাল কলেবরের প্রেক্ষাপট নিয়ে কাজ বাংলায় খুব কমই দেখা যায়। (২) হুমায়ূনের চরমতম একটা সমালোচনা করা তাঁর নারী চরিত্রগুলোর বিশ্লেষণে। এখানেও এলিট সাহিত্য-বোদ্ধারা কিন্তু একবাক্যে হুমায়ূন সেক্সিস্ট এমন মন্তব্য দিয়েই পার পেয়ে যান। হুমায়ূনের নারীচরিত্রগুলো আসলে কেমন? হুমায়ূনের রচনার নারীর চরিত্র ৭০-৮০ দশকের নারী প্রায়ই। এমনকি ৯০ পরবর্তী কর্পোরেট ব্যবস্থা সম্পর্কে হুমায়ূন সচেতনভাবে ওয়াকিবহাল থাকলেও তার নারীচরিত্রের ক্ষেত্রে ৯০ পরবর্তী নারীর বৈশিষ্ট্যগুলো সেভাবে ফুটিয়ে তুলেন নি। হুমায়ূনের নারীরা তাই পেশাজীবী কখনো হয়ে ওঠতে পারে না। চরমতম সম্ভাবনা থাকার পরও। বরং তারা সংসারধর্মকে আপ্ত করে প্রেমের মোহে এবং মায়াডোরে পুরুষকে বাঁধতে চায়। মোহাম্মদ আজম যেটাকে বলেন ঘর ব্যতীত অন্য কোনো কাঠামোতে নারীর কর্তৃত্ব প্রকাশ না পাওয়া। এখানে ঘর বলতে আক্ষরিক অর্থে ঘর না, এই ঘর আসলে নারীর সীমা। হুমায়ূনের নারীরা সবসময়ই এই সীমায় পড়েছে। হুমায়ূনের নারীরা এই সীমা পেরিয়ে পরিপূর্ণ মানুষ কখনো হয়ে ওঠতে পারে না। (৩) হুমায়ূনের রচনার সবচেয়ে বড় সমস্যা হচ্ছে মধ্যবিত্ততা থেকে বেরিয়ে আসতে না পারাটা। হুমায়ূন ইনিয়ে বিনিয়ে বারবার মধ্যবিত্ত জীবনে ফিরে যান।হুমায়ূনের নারীদের ক্ষেত্রেও সেটা খুব প্রযোজ্য। হুমায়ূনের পুরুষরা গল্পের খাতিরে উচ্চবিত্ত বা নিম্নবিত্ত লেবাস ধারণ করতে পারলেও নারীরা কখনোই সেটা পারে না। হুমায়ূনের উচ্চবিত্ত নারীও মধ্যবিত্ত বৈশিষ্ট্য দেখায়, নিম্নবিত্ত নারীও মধ্যবিত্ত বৈশিষ্ট্য দেখায়। বেশ কয়েকটা গল্পে হুমায়ূন যৌনকর্মীদের দেখিয়েছেন। ভালোমতন লক্ষ্য করলে দেখা যায়, হুমায়ূনের এসব যৌনকর্মীরাও মধ্যবিত্ত মানসিকতার। হুমায়ূনের নারীদের মধ্যকার প্রেমসর্বস্ব এই সত্তা বেশ প্রবলেম্যাটিকই বলা যায়। দেখা যায় হুমায়ূনের নারীরা, সে যে শ্রেণিরই হোক না কেন কেবল কথা বলেই, মায়া দিয়েই পুরুষকে আটকে রাখতে চায়। আর এখানেই হুমায়ূনের নারীদের রূপবতী হয়ে ওঠার গুরুত্বটা স্থাপিত হয়। হুমায়ূনের নারী চরিত্রগুলো সবসময়ই অসম্ভব রূপবতী হয়ে ওঠার কারণ হয়তো এটাই যে গল্পের বিস্তৃতি তাদের ভূমিকাগুলো কেবলই প্রেমসর্বস্ব করে তোলে শেষ পর্যন্ত।
বিশ্ববিদ্যালয়ের একাডেমিক কর্মকান্ডগুলোর সিদ্ধান্ত নিতে হবে একাডেমিকভাবে। আমাদের দেশের বড় একটা ক্রাইসিস হচ্ছে বিশ্ববিদ্যালয় মানেই কেবল 'কাঠামোতান্ত্রিক স্থাপনা' আর 'আমলাতান্ত্রিক ব্যবস্থাপনা'। এখানে সব ধরনের সকল সিদ্ধান্ত নেয়া হয় প্রশাসনিকভাবে। যার কারণে পাবলিক বিশ্ববিদ্যালয়গুলোতে একাডেমিক লাইফ বলতে কিছু নাই আসলে। যা আছে সেটা প্রশাসনিকতার একটা অংশ। প্রশাসনিকতার অংশ হিসেবে একাডেমিক লাইফ তৈরি হলে সেটা কোনোদিনও শিক্ষার্থীবান্ধব হবে না সেটা স্বাভাবিক। এমনকি অনেক ক্ষেত্রে সেটা শিক্ষকবান্ধবও হবে না। সেটা হবে কাঠামোবান্ধব। বিশ্ববিদ্যালয়ের শিক্ষার্থীবান্ধব সিদ্ধান্ত কখনো আসমান থেকে টপকাবে না। এর জন্য যুক্তি-তর্ক করতে হবে। অধিকারের জন্য কথা বলতে হবে। বিশ্ববিদ্যালয় সংস্কারের দাবি তুলতে হবে। বিশ্ববিদ্যালয় সংস্কার মানে বিল্ডিং রঙ করা, বিল্ডিং বাড়ানো না। বিশ্ববিদ্যালয় সংস্কার মানে সত্যিকারের বিশ্ববিদ্যালয় সংস্কৃতি তৈরী করা। যে বিশ্ববিদ্যালয় সংস্কৃতিতে শিক্ষার্থীর স্টেইক থাকে। বিশ্ববিদ্যালয় কোনো কমিউনিটি কলেজ বা স্কুল না যে এখানে শিক্ষার্থীরা আসবে, শিক্ষক ক্লাস নিয়ে চলে যাবেন। আর শিক্ষার্থী সার্টিফিকেট নিয়ে চলে যাবে। বিশ্ববিদ্যালয়ের ধারণা এরকম না। গণবিশ্ববিদ্যালয়ে তো একদমই না। 
বাংলাদেশে গণবিশ্ববিদ্যালয়গুলোর শিক্ষার্থীরা বরাবর অবহেলিত এবং অনেক ক্ষেত্রে নিপীড়িতও। গণবিশ্ববিদ্যালয়ের কোনো শিক্ষার্থী কোনো বৈষম্যের শিকার হওয়ার কথা না। অথচ বাংলাদেশে অহরহই বিভিন্ন কায়দায়, বিভিন্ন তরিকায় গণবিশ্ববিদ্যালয়ের শিক্ষার্থীরা অবহেলিত আর নিপীড়িত হচ্ছে। কখনো বর্ধিত সেমিস্টার ফীর ফাঁদে পড়ে, কখনো হলের জীবন যাপনে, কখনো অনলাইন ক্লাসের নামে বৈষম্যের নামে আর কখনো বৈষম্যমূলক কর্পোরেট আচরণের মাধ্যমে। কোনো গণবিশ্ববিদ্যালয় তার শিক্ষার্থী এমনকি খোদ বিশ্ববিদ্যালয়ের সাথে কর্পোরেট আচরণ করতে পারে না। এটা জনগণের ট্যাক্সের টাকায় পরিচালিত প্রতিষ্ঠান। এখানে বৈষম্যমূলক কোনো কর্পোরেট আচরণ কোনোভাবেই করা যাবে না।
বিশ্ববিদ্যালয় বলতে চারবছরের আন্ডারগ্র‍্যাড ধরা হলে একই কাজ তো কলেজগুলোও করে। একাডেমিকভাবে বিশ্ববিদ্যালয়ের সাফল্য ত বিবেচনা করা উচিত মাস্টার্স, পিএইচডি এগুলো দিয়ে। সে হিসেবে বাংলাদেশে কটা বিশ্ববিদ্যালয় একাডেমিকভাবে বিশ্ববিদ্যালয় হওয়ার যোগ্য? ---আরশাদ স্যার ( স্যারের এক্সাক্ট ওয়ার্ড কোট করি নাই। নিজের ভাষায় মূলভাবটুকু লিখলাম) 
অনেকেই দাবি করেন নারীর অধিকার আদায়ের জন্য নারীবাদের দরকার নাই। তাছাড়া নারীবাদীদের ইচ্ছেমতো গালমন্দ করতে পারলে একটা সো কল্ড 'কুউল', 'ড্যাশিং' আর 'যুক্তিবাদী'(নিজস্ব মতে) শ্রেণি খুব আরাম পান। নারীবাদকে ক্রিটিক করার ১০১ টা জায়গা আছে। কিন্তু প্রত্যেকটা আন্দোলনের একেকটা টাইমফ্রেম থাকে,প্রত্যেকটা প্রতিবাদের একটা সময় থাকে। আমি এখনই নারীবাদ দরকার নাই এরকম সোজাসাপ্টা একটা কথা বলে দেয়া মানে আমি ওভারঅল অনেকগুলা ফ্যাক্টরকে ওভারলুক করি। বিপ্লব কোনো ফলাফল না, এইটা একটা স্টেইট। মানে আসলে একটা সময় যখন বিপ্লবী পরিস্থিতির মধ্য দিয়ে যায় সেটাই গুরুত্বপূর্ণ। নারীবাদ দরকার নাই বলে যারা ফাল পাড়েন তাদের ম্যাক্সিমামকে আমি গৎবাঁধা শিক্ষিত বলবো বড়জোর। কারণ তারা তাদের কোনো এক গুরুর কোনো এক বাক্যকে মুখস্ত আওড়ান। নিজেদের মধ্যে বিবেচনাবোধ তৈরি হলে তাদের প্রথম চিন্তাটা আসত 'নারী'কে কেবল লিঙ্গীয় আইডেন্টিটি দিয়ে কেন দেখা হচ্ছে। যতক্ষণ পর্যন্ত লিঙ্গ রাজনীতি চলবে ততক্ষণ পর্যন্ত নারীর অধিকারের জন্য আলাদা প্লাটফর্মের দরকার পড়বে। আজ সেটা নারীবাদ, কাল হয়তো অন্যকিছু। জেন্ডার রিলেটেড আলাপ না বুঝে হুদাই ফাল পেড়ে লাভ নাই আসলে৷ যতদিন পর্যন্ত নারীকে দ্বিতীয় লিঙ্গ হিসেবে দেখবেন ততদিন পর্যন্ত সমাজে লিঙ্গীয় সাম্য আসা সম্ভব না৷ ততদিন পর্যন্ত সমাজে লিঙ্গীয় ক্ষমতাকাঠামো বজায় থাকবে আর ততদিন পর্যন্তই নারীবাদ হোক আর অন্য যেভাবেই হোক লড়াইটা চালাতে হবে। এজন্য নারীবাদ দরকার নাই এই সরল এবং কিউট লাইনটা বলার আগে মগজে একটু জোর দেন, আর সমাজের সাম্যের অবস্থা বিবেচনা করেন!
মাহিরের বিরুদ্ধে মামলা প্রত্যাহারের কাগজপত্র বিশ্ববিদ্যালয় থেকে থানায় পাঠিয়ে দেয়া হয়েছে। শুরু থেকে সাধারণ শিক্ষার্থীদের ঐকান্তিক প্রচেষ্টা আর দৃঢ়তা প্রশাসনকে তাদের সিদ্ধান্ত থেকে সরিয়ে এনেছে। এই অনলাইন প্রতিবাদ আর আন্দোলন বাংলাদেশের ইতিহাসে লিখা থাকুক। যুক্ত হোক বিশ্ববিদ্যালয়ের ইতিহাসে। এটা যদি একটা বিজয় হয় তবে এই বিজয়ের ভাগীদার সেই প্রতিবাদী মানুষগুলা, যারা ক্রমাগত শিক্ষার্থী হয়রানির বিরুদ্ধে কথা বলে গেছে।
মত প্রকাশের স্বাধীনতা মৌলিক মানবাধিকার। এটির উপর যেকোনো আগ্রাসন মানবাধিকারের হরণ। মাহির নিজে একজন সংস্কৃতিকর্মী। একজন প্রগতিশীল ছেলে৷ তার নিজস্ব ভাবনা-ক্রিটিকাল চিন্তা- অভিমত আছে, আছে মতামত। চিন্তা-স্বাধীনতা আমাদের জন্য খুব গুরুত্বপূর্ণ। সংস্কৃতিকর্মী চিন্তা স্বাধীনতা, বাকস্বাধীনতার চর্চা ব্যতীত তার সংস্কৃতি চর্চা করতে পারে না। কথা বলতে পারা, গান গাইতে পারা, কবিতা আবৃত্তি করতে পারা এগুলো ব্যাসিক হিউম্যান রাইট। সে জায়গায় আগ্রাসন মানে আমাদের চিন্তার প্রতি আগ্রাসন। এমন কোনো নিবর্তনমূলক আইন আমরা চাই না যেখানে মাহিরের মতো ভুক্তভোগী তৈরী করে। আমরা চাই গান গাইতে, আমরা চাই কথা বলতে, কবিতা পড়তে, মত প্রকাশ করতে। প্রথম বিশ্ববিদ্যালয় মানেই এমন এক জায়গা যেখানে অবাধ চিন্তা স্বাধীনতা থাকবে। স্বাধীনতার অর্থ কেবল আমার স্বাধীনতা না,আমি যাকে পছন্দ করি না তারও স্বাধীনতা। একটা গণতান্ত্রিক বিশ্ববিদ্যালয়ের উচিত এ স্বাধীনতা নিশ্চিত করা। নাহয় সেটা হবে গণবিরোধী আচরণ। এই আচরণ মানবতার লঙ্ঘন। আর দ্বিতীয়ত ১৯৭১ সালে মহান মুক্তিযুদ্ধের আমাদের প্রধান আখাঙ্ক্ষা ছিল সাম্য, মানবিক মর্যাদার বাংলাদেশ যেখানে সবাই মুক্তভাবে মত প্রকাশ করতে পারবে। আমরা মুক্তিযুদ্ধের সেই চেতনাটাই চাই যা আমাদেরকে মানবিকভাবে বেঁচে থাকতে, এগিয়ে যেতে সহায়তা করবে। আমরা আর কোনো ১৪ ই ডিসেম্বরের মতো দরজায় 'ঠক ঠক' শব্দ কিংবা 'বাইরে আসুন, কথা আছে' এসব চাই না। মাহিরও চাইতো না। মাহির প্রগতিমনা এমন এক ছেলে যে গণতান্ত্রিক ক্যাম্পাস আন্দোলনের একজন সদস্য ছিল। এমনকি বৈষম্যমূলক অনলাইন ক্লাসের বিরুদ্ধেও সোচ্চার ছিল। আমরাই মাহির এইকথা বলার অর্থ আজকে মাহিরের অবস্থায় আমরাও থাকতে পারতাম। আমরাই মাহির বলার আরেকটা অর্থ হলো, মাহির একা না। আমরা সবাইই তার পাশে আছি। যাবতীয় যত মামলা এই আইনে হয়েছে তারা কেউ একা না। আমরা বেরোবির শিক্ষিকা কিংবা রাবির শিক্ষকের কথাও বলছি। বলছি দিদার ভাই, কাজল ভাই, কিশোরদা, মুশতাক ভাইদের কথাও। মানে সার্বজনীন বাকস্বাধীনতা আমরা চাই। আমরা গান গাইতে চাই, কার্টুন আঁকতে চাই। নিবর্তনমূলক এই ডিজিটাল নিরাপত্তা আইন থেকে রেহাই চাই। বাতিল চাই এই হয়রানিমূলক আইনের। ১৯৭১ সালের জনযুদ্ধ-মহান মুক্তিযুদ্ধ আমাদের এই স্বাধীনতার কথাই বারবার মনে করায়। এই স্বাধীনতাই আমাদের মানবিক মর্যাদা দেবে, বাংলাদেশ রাষ্ট্রের নাগরিক হিসেবে সকল অধিকার দেবে। তাই আসুন ভয়কে ভুলে আমরা সবাইই মাহির, মুনিরা,দিদার হই। নিজেদের বেঁচে থাকার স্বার্থেই৷
এক ছোটোবোন একটা ভিডিও পাঠাল। এই ভিডিওর মূল উদ্দেশ্য ছিল 'ব্রিটিশ একসেন্টে ইংরেজি শিখানো'। মোটামুটি আশা করতেসি একটা স্ক্রিপ্টেড প্রেজেন্টেশনই ছিল এইটা। সবাই খুব প্রশংসা করছে ছোটো বাচ্চাটার ইংরেজি একসেন্ট নিয়ে। আমিও প্রশংসা করি। খুব সুন্দর কথা বলল মেয়েটা। কিন্তু.. এই কিন্তুটা নিয়েই মুশকিল৷ এই কিন্তুটা নিয়ে একটু কথা বলি। এই আলাপটা হয়তো ঐ ভিডিওটা ইন্সপায়ার করসে। তবে, ভিডিওটাই মূল উদ্দেশ্য না। প্রথমত, ইংরেজি, বাংলা, হিন্দি, আরবি, ফারসি যে যত খুশি ভাষা শিখতে পারে। এটা চমৎকার একটা অভিজ্ঞতার ব্যাপার। তার কারণ হলো ভাষা হচ্ছে ভাব আদান প্রদানের বিষয়। অতএব, আমি অনেক অনেক ভাষা শিখাটাকে অভিজ্ঞতার ঝুলি ভারী করার একটা রাস্তাই বলব। তাহলে আপত্তির জায়গাটা কোথায়?
অনলাইন ক্লাস পাব্লিক বিশ্ববিদ্যালয় ধারণারই পরিপন্থী (১) মহামারির সময়ে এরকম একটা আলাপ তোলা আসলেই খুব অস্বস্তিজনক একটা ব্যাপার। কিন্তু যেহেতু পরিপার্শ্ব এবং নিজস্ব সার্কেলে এ সংক্রান্ত বিভিন্ন আলাপ বিদ্যমান এই প্রস্তাবনাটা দেয়া ব্যতীত উপায়ান্তর নাই। আজকের এই সময়ে দাঁড়ায়ে যখন অনলাইন ক্লাস পাব্লিক বিশ্ববিদ্যালয় ধারণার পরিপন্থী এরকম একটা প্রস্তাবনা দিচ্ছি তখন পাব্লিক বিশ্ববিদ্যালয় আসলে কি সে জিনিসটা আরেকবার বুঝতে হবে। তার আগে এই লিখার সীমকবদ্ধতার জায়গাটা উল্লেখ করে দেয়া উচিত। সেটা হচ্ছে এ লিখা সার্বিকভাবে পাব্লিক-প্রাইভেট সকল বিশ্ববিদ্যালয়কে হয়তো সামগ্রিকভাবে তুলে আনতে পারবে না। পাব্লিক বিশ্ববিদ্যালয় ধারণাটা কেবল যে জনগণের ট্যাক্সের টাকায় চলে এরকম না। জনগণের ট্যাক্সের টাকাটা বিশ্ববিদ্যালয় পরিচালনার উৎস বটে। এখানের বিস্তৃতিটা ঘটাতে হবে পাব্লিক বিশ্ববিদ্যালয়ে সকল শ্রেণির শিক্ষার্থীরা অংশগ্রহণ করতে পারবে। এবং সকলেই সমানভাবে ট্রীটেড হবে। প্রাইভেট বিশ্ববিদ্যালয়ের ক্ষেত্রে এই ঘটনাটা স্বাভাবিকভাবেই ঘটে না। তার কারণ প্রথমত, তারা জনগণের কাছে সরাসরি দায়বদ্ধ না বিশ্ববিদ্যালয় পরিচালনার ক্ষেত্রে। দ্বিতীয়ত তারা প্রতিষ্ঠান হিসেবে ব্যবসায়িক ধরনের। (২) অনলাইন ক্লাস কি কারণে পাব্লিক বিশ্ববিদ্যালয় ধারণার বিরোধী, তার পক্ষে কয়েকটা আর্গুমেন্ট দেয়া যাক। প্রথমত, অনলাইন ক্লাস সংক্রান্ত যাবতীয় যত আলাপ, জরিপ আমরা দেখছি সবকিছুই অনলাইনকেন্দ্রিক। পত্রপত্রিকায় যেসকল জরিপের ফলাফল প্রকাশ করা হচ্ছে সকল জরিপের অংশগ্রহণকারীরা অনলাইনে জরিপে অংশগ্রহণ করছে। প্রথমেই অনলাইন ক্লাস ধারণার সাথে শিক্ষার্থীরা একমত কি দ্বিমত এ আলাপেই অফলাইন শিক্ষার্থীরা ছিটকে পড়ে গেছে। দ্বিতীয়ত, পাব্লিক বিশ্ববিদ্যালয়ে যেহেতু সকল শ্রেণির শিক্ষার্থীরা পড়ে সেহেতু সকল শিক্ষার্থীর স্টেইক পাব্লিক বিশ্ববিদ্যালয়ে আছে। এই স্টেইকের জায়গা থেকে গরীব শিক্ষার্থীদের বাদ দেয়ার প্রসেস হচ্ছে অনলাইন ক্লাসের মতো বৈষম্যমূলক ধারণা। ডিভাইস বলেন আর নেটওয়ার্ক সমস্যা বলেন, দিনশেষে এক বা একাধিক শ্রেণির শিক্ষার্থীরা এই বৈষম্যের কারণে ছিটকে পড়বে। তৃতীয়ত, পাব্লিক বিশ্ববিদ্যালয়গুলোর কাজ হচ্ছে এমন শিক্ষিত জনগণ তৈরি করা যারা ভবিষ্যতে দেশ ও জাতির কাজে লাগবে। সেদিক থেকে মহামারির মতো স্বাস্থ্য দুর্যোগে শিক্ষার্থীদের জোর করে ক্লাসরুমে আনতে চাওয়াটা গণবিরোধীই বটে। এ সময়টায় যেখানে বিশ্ববিদ্যালয়গুলোর উচিত তাদের শিক্ষার্থীদের কিভাবে গণমুখী করে তোলা যায় সে চেষ্টা করা, সেখানে বিশ্ববিদ্যালয়গুলো উল্টো পথে হাঁটছে৷ (৩) 'শিক্ষার্থীরা পিছিয়ে পড়বে' এ সংক্রান্ত আলাপগুলো দেখার সময় সর্বপ্রথম যে কথাগুলো মাথায় ঘুরে সেগুলো হচ্ছে, এই মহামারির সময়ে এগিয়ে যাওয়ার আদৌ কোনো সুযোগ কি আছে? ধরা যাক, একজন শিক্ষার্থী পাশ করে সঠিক সময়ে বের হলো। এই যে বর্তমান ক্রাইসিসের জন্য বিশ্ব যে অর্থনৈতিক মন্দায় যাচ্ছে, সেক্ষেত্রে এই পাশ করা গ্র‍্যাজুয়েটদের অর্থনৈতিক নিরাপত্তা কে দিবে? এই মহামারি যদি বছরখানেক চলে তাহলে অর্থনীতি অন্তত কয়েকবছর পিছায়ে পড়বে। এই প্রেক্ষাপটে দাঁড়ায়ে, এই সময়ে হুটহাট করে গ্র‍্যাজুয়েট বের করাটা কতটা যুক্তিসঙ্গত? এছাড়াও বিশ্ববিদ্যালয় মানে শুধুমাত্র পড়াশোনা করে পাশ করে বের হয়ে যাওয়া না। বিশ্ববিদ্যালয় বিশ্বের বিদ্যালয় হয় জ্ঞান আদান প্রদানের মাধ্যমে। পাব্লিক বিশ্ববিদ্যালয় কোনো ব্যবসায়িক প্রতিষ্ঠান না যে কেবল পড়ে পাশ করে বের হয়ে যাওয়াটাই মূল লক্ষ্য হবে। ইন্টার ডিসিপ্লিনারি নলেজ শেয়ারিং এর যে জায়গা সেটা নষ্ট হয় অনলাইন ক্লাস নামের বৈষম্যে। আরো একবার অর্থনৈতিক আলাপে আসা যাক। চাকরিবাজারে কোনো প্রতিষ্ঠান কেবল 'পাশ করাটা' দেখে না। দেখে চার বছরের বিশ্ববিদ্যালয় জীবনে একজন শিক্ষার্থী কি কি করেছে না করেছে। অনলাইন ক্লাস নিয়ে দ্রুত পাশ করিয়ে দেয়া মানে একজন শিক্ষার্থীকে স্কিল ডেভেলপমেন্টে বাধাগ্রস্ত করা। পরবর্তীতে চাকরির বাজারে এসব শিক্ষার্থী অর্থনৈতিকভাবে যে ধকলটা পোহাবে তার দায় কে নেবে? (৪) পাব্লিক বিশ্ববিদ্যালয়ের রূপরেখার খুব প্রয়োজন এ সময়টায়। বিশ্ববিদ্যালয় মানে কেবল কয়েকটা দালানকোঠা না। বিশ্ববিদ্যালয় কেবলই 'আমলাতান্ত্রিক ব্যবস্থাপনা' আর 'কাঠামোতান্ত্রিক স্থাপনা' না। বিশ্ববিদ্যালয়ের আত্মা লুকায়ে আছে এটা কিভাবে তার শিক্ষার্থীদের সাথে আচরণ করে তার উপর। বিশ্ববিদ্যালয় সংস্কৃতি যদি আমলাতান্ত্রিক সংস্কৃতি হয় তাহলে ক্যাম্পাস সংস্কৃতি হচ্ছে গণতান্ত্রিক সংস্কৃতি। এই গণতান্ত্রিক সংস্কৃতির চর্চাটা খুবই জরুরি। আর অনলাইন ক্লাসে একজন শিক্ষার্থী বারবার বঞ্চিত হয় এই ক্যাম্পাস সংস্কৃতি থেকে। বিশ্ববিদ্যালয় আর টেকনিক্যাল স্কুল একই না। তবুও একটা মিল হচ্ছে দুটোই প্রাথমিকভাবে দক্ষ গ্র‍্যাজুয়েট তৈরি করতে চায়। দক্ষ গ্র‍্যাজুয়েট যে কেবল পাশ করার মাধ্যমে তৈরি হয় না সেটা আশা করি বলে দিতে হবে না। সার্বিক বিবেচনায় তাই একটা কথা বলাই যায়, অনলাইন ক্লাস পাব্লিক বিশ্ববিদ্যালয়ের শিক্ষার্থীদের আম ছালা দুইটাই কেড়ে নিবে।
প্লাজমা থেরাপি আর আমাদের মিচুয়াল এইডের গল্প এই করোনা মহামারির শুরু থেকেই আমরা একটা কথা বারবার বলছি, সামাজিক দূরত্ব নয়, প্রয়োজন শারীরিক দূরত্ব এবং সামাজিক সংহতি। মার্গারেট মীডের ভাঙা হাড়ের উদাহরণ দিয়ে মিচুয়াল এইডের গল্পটা অনেকটা বলা হয়েছে। আজকে এই জুন মাসে এসে, করোনা যখন বৈশ্বিকভাবে ষষ্ঠ মাসে প্রবেশ করেছে কিংবা বাংলাদেশে তিন মাস শেষ করতে যাচ্ছে তখন আমাদের আর সেই হাড়ের উদাহরণ পর্যন্ত যেতে হচ্ছে না। আমরা প্লাজমা থেরাপি, প্লাজমার জন্য আঁকুতি দিয়েই মিচুয়াল এইডকে নতুনভাবে সাজাতে পারি। সারভাইভাল অব দা ফিটেস্টে যে আমরা পড়তে চাই না, মিচুয়াল এইডে বেঁচে থাকতে চাই তার বড় প্রমাণ এই প্লাজমা থেরাপি। আগেও বলেছিলাম মিচুয়াল এইড কেবল সামাজিক কোনো বিষয় না, এটা বিবর্তনের একটা ফ্যাক্টর। প্লাজমা থেরাপি আবারও মিচুয়াল এইডের বায়োলজিকাল দিকটিকে প্রমাণের দিকেই আমাদের নিয়ে গেছে। এই যে ইমিউনড শরীরের এন্টিবডি অসুস্থ ব্যক্তির শরীরে প্রবেশ করিয়ে তাকে সুস্থ করা হচ্ছে এটা বোধ হয় মার্গারেট মীডের হাড়ের উদাহরণের চেয়ে বেশি শক্তিশালী একটা উদাহরণ। আমরা পারস্পরিক জীবন যাপন করি এটা সহজেই উপলব্ধি করতে পারি এই মহামারির দিনগুলোতে৷ এই যে বিভিন্ন অসুস্থ রোগীকে রক্ত দান, অঙ্গপ্রত্যঙ্গ দান, এবং এর মাধ্যমে তাদের সুস্থ করে তোলা এটা জোর দাবি জানায় যে, সারভাইভাল অব দা ফিটেস্ট বিবর্তনের একমাত্র উপকরণ না। আমরা বাঁচি একটা যৌথ জীবন। যে যৌথ জীবনে মিথোজীবিতার প্রয়োজন, প্রয়োজন পারস্পরিকতার। করোনাভাইরাস আমাদের আবার পারস্পরিকতাকে মূল্যায়ন করার সুযোগ দিয়েছে। অপরের জীবন বাঁচানোর চেয়ে বড় মিচুয়াল এইড আর কিইবা হতে পারে?
বডি শেইমিং এর ফজিলত কি এই জিনিসটা বুঝাটা খুব দরকার। এই যে নারীর শরীরের পণ্যকরণ চারপাশে একটা হাইপ তৈরি করে সেই জিনিসটা কিভাবে কাজ করে এইটাও লক্ষ্য করা যায়। জিরো ফিগার বা সিক্স প্যাককে শরীর কামনার বস্তু হিসেবে তৈরি করার একটা রাজনীতি আছে। যে রাজনীতিটা পুঁজিবাদের কাঁধে ভর করে চলে। মানুষের ধারণা, কেবল টাকা/সম্পত্তি পুঁজি হইতে পারে। কিন্তু সেটা না, পুঁজি মানুষের শরীরও হইতে পারে, আবার ক্ষমতাও হইতে পারে। জেন্ডার ডিসকোর্সে ক্ষমতা বিষয়টা খুব দরকারি একটা জিনিস। আপনি কেবল আপনার চেয়ে নিচু ক্ষমতাসম্পর্কের লোকের সাথেই জুলুমবাজি করতে পারবেন। ঐতিহাসিকভাবে পুরুষতন্ত্র ক্ষমতাকে পুঁজি করে প্রসার পেয়েছে৷ পুরুষতন্ত্র সাথে সাথে পুঁজি করছে শরীরকেও। যার কারণে নারীর শরীর হয়ে গেছে ভোগপণ্য৷ নারীর শরীরে খালি নারীর অধিকার মানুষ হিসাবে আর থাকে না, থাকে পণ্য হিসেবে। এখান থেকেই অব্জেক্টিফিকেশনের শুরু। আশ্চর্যজনক হইলেও সত্য ব্যাপার হচ্ছে বাংলাদেশের অধিকাংশ নারীবাদীরা এই সমস্যাটা ট্রেস করতে পারেন না। নারীদের পণ্যকরণ বোঝার জন্য নারী পুরুষ বাইনারি থেকে বের হইতে হবে। পুরুষতন্ত্রের কাঠামোর পুরুষের জায়গায় নারী বসায়ে দিলেই সেটা নারীবাদ হয়ে যায় না। সেটা পুরুষতন্ত্রই থাকে। পুরুষতন্ত্র পুরুষ সংক্রান্ত কোনো ব্যাপার না, এইটা ক্ষমতাসংক্রান্ত ব্যাপার। আবারো বলি এই ক্ষমতার পুঁজি হচ্ছে শরীর। শরীর নিয়ে রাজনীতি বুঝতে হইলে তাই পুরুষতন্ত্রের গোড়ায় আঘাত করতে হবে। এইখানে একাডেমিক আলাপ রাখলাম না। সেটা নিয়ে বিস্তারিত লিখার চেষ্টা করব। প্র‍্যাগম্যাটিক লাইনে যদি উপরের কথাগুলার সারাংশ টানার চেষ্টা করি তাইলে সেটা হইতেসে, সেক্সুয়াল অফেন্স কোনো ধরনের কোনো মজা না। বডি শেইমিং কুলনেসের পরিচায়ক না। এটা সম্পর্কের বিকার। নারীর শরীরকে খাবারের সাথে তুলনা করার টেন্ডেন্সি হয়তো দূরের কোনো অপরিচিত ব্যক্তি থেকে শুরু হয়। কিন্তু শেষ হয় এই বিকারগ্রস্ততা কাছের মানুষের উপর এপ্লাই করার মাধ্যমে। এজন্য বডি শেইমিং এর মতো কাজগুলো করার সময় মনে রাখবেন এই শেইমিং আদতে শেষ পর্যন্ত আপনি আশেপাশের প্রিয় মানুষকে নিয়েই করতেছেন। 
যে কঠিন সময়ের মধ্য দিয়ে যাচ্ছি তাতে বেঁচে থাকাটাই সবচেয়ে বড় উৎসব। জীবনের চেয়ে বড় উৎসবের কথা এই মুহুর্তে হয়তো কেউ কল্পনাও করতে পারছে না। নিজেদের, নিজেদের পরিবারের মামুষ, আত্মীয়স্বজন,বন্ধুবান্ধবদের সুরক্ষাটাই এই মুহুর্তে সবচেয়ে বড় কন্সার্ন। গতকালকেই আমাদের এক বন্ধু তার মাকে হারিয়েছে। এটা খুবই কষ্টের। তবুও আমরা স্বপ্ন দেখি। সুন্দর দিনগুলো আবার আসবে। স্বাধীনতা আসবে। মুক্তভাবে ঘুরে বেড়াবার দিন আসবে। বন্ধুদের আলিঙ্গন করার দিন আসবে। মানবতা, মানুষ এত সহজে হেরে যেতে পারে না। তাকে ফিরে আসতেই হবে। এই ঈদে তাই সকলের পরিবার, স্বজন, বন্ধুদের সুস্বাস্থ্য কামনা করছি। সুস্বাস্থ্য কামনা করছি তাদের জন্য যারা তাদের পরিবারের সাথে ঈদ পালন করতে পারছেন না।
পিওতর ক্রপোৎকিন তাঁর বিখ্যাত 'মিচুয়াল এইড' বইটাতে মৈত্রীবোধ বা মিচুয়াল এইড নিয়া গুরুত্বপূর্ণ একটা আলাপ কইরা গেছেন৷ সেই আলাপটা কিন্তু কেবল সামাজিক পয়েন্ট অব ভিউ থেইকা না, বায়োলজিকাল পয়েন্ট অব ভিউ থেকেও ভাববার মতো। ক্রপোৎকিন ডারউইনের প্রাকৃতিক নির্বাচনবাদরে খারিজ করেন নাই, বরং উল্টা আর্গুমেন্ট দিসেন কেবল যে কম্পিটিশনের মাধ্যমে মানুষের বিবর্তন হইসে তা না, এর সাথে মিচুয়াল এইডও ছিল। ক্রপোৎকিন তার বইয়ের দুইটা ভাগ করসেন। পিঁপড়া, মৌমাছি এগুলার মধ্যে মিচুয়াল এইডের ব্যাপারটা দেখাইসেন প্রথম ভাগে, আর দ্বিতীয়ভাগে দেখাইসেন মানুষের মধ্যে মিচুয়াল এইডের ব্যাপার। হার্ড ইমিউনিটির ব্যাপারটা অনেকটা সারভাইভাল অব দা ফিটেস্টের মতো। ছাইড়া দিলাম আমি তোমারে, যে বাঁইচা থাকতে পারো। এখন যারা ডারউইনের এই নির্বাচনবাদকে কেবল ইন্টার-স্পেসিফিক মতবাদ হিসেবে দেখেন তাতে কিন্তু সমস্যা তৈরী হয়। কি রকম সমস্যা? সারভাইভাল অব দা ফিটেস্টের লড়াই কিন্তু নিজ স্পিসিসের মধ্যেও ঘটার কথা। অথচ মার্গারেট মীড কিন্তু এই ফিটেস্টের সারভাইভালের বাইরেও পারস্পরিকতার একটা প্রমাণ হাজির করসেন। বাংলাদেশের মতো ডেন্সলি পপুলেটেড একটা অঞ্চলে হার্ড ইমিউনিটি বুমেরাং এর মতো হওয়ার কথা। কেননা এইখানকার স্প্রেড রেইটটা অন্য কোনো অঞ্চলের চেয়ে অনেক বেশি। আর দ্বিতীয়ত হার্ড ইমিউনিটি এখনো শতভাগ কার্যকর প্রক্রিয়া না। তৃতীয়ত, আপনার যদি টেস্ট করার মতো সক্ষমতাই না থাকে তাহলে কে ইমিউনড আর কে ইমিউনড না সেটা বের করবেন কিভাবে? ক্রপোৎকিন বলতেসেন, আধুনিক নয়া রাষ্ট্রব্যবস্থা আসার আগ পর্যন্ত মানুষ জানপ্রাণ দিয়া চেষ্টা চালাইসে সম্প্রীতি আর মৈত্রীবোধের মাধ্যমে সমাজকে রিফর্ম করতে। আধুনিক রাষ্ট্র সেইটা দিবে না। দেয়ও নাই। করোনার ক্ষেত্রে এই মৈত্রীবোধের দরকার অনেক বেশি। কারণ মূল লড়াইটা যতটা না করোনা, বাংলাদেশে তার চাইতে বড় লড়াই ক্ষুধা থেকে বাঁচার লড়াই, দুর্ভিক্ষ থেকে বাঁচার লড়াই। এইখানে সারভাইভাল অব দা ফিটেস্ট নীতি যদি খাটাতে যান চাউল চোর, ডাল চোরের লুটপাটই কেবল বাড়বে। আপনি টিইকা থাকবেন এর গ্যারান্টি নাই। এইজন্যই হার্ড ইমিউনিটির সারভাইভাল অব দা ফিটেস্ট থেইকা বের হইয়া মিচুয়াল এইডে আসেন। একা বেঁচে থাকতে পারবেন না। অন্তত নিজের পরিবারটাকে বাঁচাতে হবে। আর এই জায়গায় সারভাইভাল অব দা ফিটেস্টের রিস্ক অবশ্যই আপনি নিতে চাইবেন না। তাই না?
ফেসবুকে ফাইজলামি করি দেখে অনেকেই আমাকে অনেক আউলফাউল গ্রুপে এড দেন যেখানে কুলনেসের নামে সেক্সুয়াল অফেন্স করা হয়, জনগণ বোকাচোদা এরকম প্রোপাগান্ডা ছড়ানো হয়। উইথ ডিউ রেস্পেক্ট আমি আপনাদের বলতে চাই, আমি আপনাদের মতো কুল ফাত্রা না, সেক্সুয়াল অফেন্সকে মজা হিসেবে নেয়ার মানসিকতা আমার হয় নাই। আপনারা গিয়ে আপনাদের মতো জনগনরে বোকাচোদা বইলা বেড়ান আপত্তি নাই, কিন্তু আমারে ফারদার আর কোনো গ্রুপে এড করবেন না।
ধান কাটা, ধান কাটার মেশিনের চেয়ে গুরুত্বপূর্ণ ধানের দাম ---------------------------- মৌসুমটা কৃষকের জমিতে লাগানো ধানের ফসল তোলার। সময়টা করোনাকাল। বাংলার মড়ক থেকে রাষ্ট্রীয় মহামারির হিসেব করতে গেলে এটাই প্রথমদিকের মহামারি। রাষ্ট্রীয় ব্যবস্থাপনা তাই আধুনিককালের এই মহামারি প্রতিরোধের বড় উপায়। কৃষকের ধান নিয়ে অদ্ভুত এক রসিকতার শুরু হয়েছে। ধানের দাম না পেয়ে গতবছর কৃষক ধানে আগুন দিয়েছে, আর এই বছর গরু ছাগলকে ফসলাদি খাইয়েছে। গতবছরও অনেক স্বেচ্ছাসেবী সংগঠন কৃষকের ধান কেটে দিয়েছে। ক্রিটিকালি প্রশ্নটা তাই দাঁড়ায় এই পদ্ধতি কি আদৌ কৃষকের মঙ্গল আনে? উত্তর খুঁজতে গেলে দেখা যায় কৃষক আজকেও অবহেলিত। সে আজকেও ধানের দাম, ফসলের দাম,ফসলের দাম পাচ্ছে না। ধান কাটা, ধান কাটার মেশিন এইগুলা তাই অনেক পরের বিষয়। তার আগে কৃষকনীতি, যেখানে কৃষকের ফসলের ন্যায্য দাম প্রদান করা হবে, দাম নির্ধারণ করা হবে। ঔপনিবেশিক ব্যবস্থার করাঘাত যখন এই দেশের সকল খাতকে জরাগ্রস্ত করে ফেলেছে, কৃষিখাতও তার ব্যতিক্রম নয়।৷ ঐতিহাসিকভাবেই কৃষিপ্রধান দেশ হওয়া স্বত্তেও তাই এ দেশে সুষ্ঠু কৃষিনীতি কখনোই গড়ে ওঠে নি। যার ফলাফল হয়েছে মধ্যসত্তাবান্ধব লুটপাট ব্যবস্থা। মাঠপর্যায়ের কৃষক যেমন একদিকে এখানে দাম পায় না, অন্য দিকে সাধারণ ক্রেতা তার আয়সীমার মধ্যে পণ্য পায় না। করোনার এই মহামারি রাষ্ট্রীয় ব্যর্থতাগুলোকে বারবার চোখে আঙুল তুলে দেখিয়ে দিচ্ছে। একদিকে স্বাস্থ্যখাতের ভাঙন যেমন আমরা দেখছি অন্যদিকে গার্মেন্টসগুলোর ভয়াবহতার জন্য অপেক্ষা করে আছি আমরা। একের পর এক ভুল সিদ্ধান্ত আমরা দেখছি। কৃষিপণ্যের সুষ্ঠুবন্টন যেমন একদিকে দরকার অন্যদিকে দরকার এই কৃষিপণ্যের সঠিক মূল্য নির্ধারণ আর কৃষক থেকে এই পণ্য শহর পর্যন্ত নেয়ার ব্যবস্থাপনা। এইজন্যই প্রথম কৃষিনীতি-কৃষকনীতি দরকার, এই নীতি ছাড়া, এই মহামারির পরের মহামারি অর্থাৎ আসন্ন খাদ্যসংকট এবং তার থেকে উদ্ভুত দুর্ভিক্ষ ঠেকানো সম্ভব না।
যদিওবা এই উদ্যোগটা চট্টগ্রাম কলেজ -১৬ ব্যাচের তবুও আমি এই পোস্টে এর বাইরের অনেক লোকজনকেও ট্যাগ দিয়েছি। আমরা এমন এক ভয়াবহ সময় পার করছি যখন আমাদের আশেপাশের লোকগুলোরই সাহায্যের প্রয়োজন৷ এই নির্মম বাস্তবতাকে মেনে নিয়েই আমাদের এগিয়ে যেতে হচ্ছে। এই সময়ে আমরা অনেকেই চাইছি কিভাবে অন্যের উপকারে লাগা যায়। চট্টগ্রাম কলেজের এ দলটা ২৫ টি পরিবারকে খুঁজে বের করেছে যারা নিম্ন মধ্যবিত্ত। এসব পরিবারের মূল আয়ের উৎস এখন অনেকটাই নাই হয়ে গেছে। আমরা হয়তো লাখো মানুষের সাহায্য করতে পারব না, কিন্তু অন্তত কিছু মানুষের সাহায্য করার সক্ষমতা আমাদের মাঝে আছে। আমরা চাই এই ২৫ টি পরিবারকে অন্তত একমাসের জন্য খাদ্য সহযোগিতা পৌঁছে দিতে৷ ছোটো ছোটো ইউনিটে আমরা সবাইই যদি এরকম কিছু দায়িত্ব নিই তবে আমরা অনেক আপাত সমস্যা থেকে হয়তো নিজেদের রক্ষা করতে পারব। তাই আসুন, মানবতার স্বার্থে হাতে রাখি হাত।
যে কোনো মহামারি শাসনতান্ত্রিকতার প্রশ্ন একটা হুমকির মুখে ফেলে৷ গোটা বিশ্বজুড়ে প্রশাসনিকতার যে ডামাডোল এতদিন দেখা গেছে করোনা মহামারি তাকেও প্রশ্ন করছে। বাংলাদেশের মতো রাষ্ট্রব্যবস্থায় এই প্রশ্ন আরো ভয়াবহ হয়ে ওঠে। চুরি-লুটপাট এগুলো এত তাড়াতাড়ি দৃশ্যমান হওয়ার কথা ছিল না। কিন্তু আমরা এমন এক অস্থির সময়ে বাস করছি যখন সবকিছু একে একে ভেঙে পড়ছে, আরো ভেঙে পড়বে৷ করোনা ভাইরাসের মূল সংকটকে গোটা বিশ্ব যখন করোনা-পরবর্তী মন্দার দিকে ঠেলে দিয়ে বর্তমানকে সামলাচ্ছে, তখন বাংলাদেশে করোনাকালীন সময়টাও দুর্বিসহ এক সময়ে পরিণত হয়েছে। সামগ্রিকভাবে ব্যবস্থাপনার অভাব এই রাষ্ট্রের বড় এক সংকট হিসেবে দাঁড়িয়েছে। বাংলাদেশে আমলাতান্ত্রিক প্রশাসনিকতা সবদিকে ছড়িয়ে পড়েছে যেমন, ব্যবস্থাপনা উবে গেছে তেমনি। সাংবিধানিক শাসনতান্ত্রিক সংকটগুলো এই মহামারিতে আরো বড় করে ধরা দিচ্ছে। দেশ হিসেবে দুবার স্বাধীন হওয়ার পরও রাষ্ট্র হিসেবে স্বাধীন না হতে পারার যন্ত্রণাটা এই মহামারিতে আমাদের আরো বেশি করে ভোগাবে। ব্রিটিশ পাচার-নির্যাতন বান্ধব ব্যবস্থাপনা এমনকি জনস্বাস্থ্য ব্যবস্থা থেকেও আমরা পরিত্রাণ পেতে পারি নি। জনস্বাস্থ্যের সাথে রাষ্ট্রের সরাসরি সম্পর্ক আছে। এজন্য মহামারিগুলোতে রাষ্ট্রীয় ব্যবস্থাপনার উপর জনস্বাস্থ্য অনেকাংশেই নির্ভর করে থাকে। বাংলাদেশে এ সময়টায় স্রেফ লুটপাট চলছে, আর দায় এড়ানোর খেলা চলছে৷ ব্যবসায়ী-লুটেরাবান্ধব ব্যবস্থা তাই শ্রমিক-কৃষকের কথা ভাবে না। ভাবে না তার সাধারণ জনগণের কথা৷ ত্রাণ তো মহামারি প্রতিরোধের কোনো সমাধান না। যথোপযুক্ত ব্যবস্থাপনাসমেত রেশনব্যবস্থা বা এ ধরনের কোনো ব্যবস্থা এই মুহুর্তে একটা সমাধান হতে পারত। কৃষকের ধানের মূল্য দিতে পারাটা হতে পারত একটা চমৎকার কর্মপরিকল্পনা। কিন্তু শুরু থেকেই বাংলাদেশ এই সংকট মোকাবেলায় ব্যর্থ। একটা সংকট থেকে বারবার ডেকে আনছে আরো দশটা সংকটকে। এই মুহুর্তে সুষ্ঠু কৃষি ব্যবস্থাপনা, শ্রমিক-দিনমজুরদের নিয়ে সঠিক-মানবিক পরিকল্পনা যদি না হয় বাংলাদেশ রাষ্ট্রকে, তার জনগণকে হয়তো প্রচন্ডভাবে ভুগতে হবে।
ঘরবন্দী জীবনে অলস সময়ে কিছু স্মৃতিচারণ করাই যায়! সাস্ট সাহিত্য সংসদের একজন 'সাবেক' কর্মী হিসেবে এই লিখা লিখার অনুভূতিই আলাদা। এই তো সেদিন ক্যাম্পাসে পা রেখেই সাহিত্য সংসদের পাঠচক্রে গিয়েছিলাম। আমার ক্যাম্পাসজীবন আর সংগঠনজীবন অনেকটা সমান্তরালে ছিল। ক্যাম্পাসে প্রবেশের সাথে সাথেই সাংগঠনিক জীবনের শুরু হয়েছিল। আমার এই সাংগঠনিক জীবন অনেক চড়াই-উতরাই দেখেছে। আমি বরাবরই একটু রগচটা ধরনের মানুষ। আমার এই রগচটা স্বভাবকে স্বাভাবিকভাবেই নিয়েছে এই সংগঠনের মানুষগুলা। যাকে বলে পুরোদস্তুর সাংগঠনিক জীবন পালন করা, আমি সৌভাগ্যবান যে এরকম একটা সময় আমি পার করেছি যখন পুরোদস্তুর সাংগঠনিক জীবন যাপন করেছি। নাওয়াখাওয়া ভুলে সংগঠন করেছি। আর দেখেছি পাশের মানুষগুলা কিভাবে নাওয়াখাওয়া ভুলে সংগঠন করছে। সংগঠনটা কখনোই মানুষের হিসেবে অতটা বড় ছিল না। কিন্তু অনেক বড় বড় কাজ কর‍তে এই সংগঠন কুন্ঠা বোধ করে নি। সাস্ট সাহিত্য সংসদ নিয়ে আমার হাজারো সমালোচনা আছে। কিন্তু তার প্যারালালি একটা ভালো লাগা আছে। এই সংগঠন ক্রমশ নিজেকে নিয়ে এক্সপেরিমেন্ট করার চেষ্টা করছে। এই সংগঠন কর্তৃত্ববাদী শিক্ষাব্যবস্থা, সংগঠনব্যবস্থা থেকে বেরিয়ে আসার চেষ্টা করছে। এই সংগঠন লড়াই করে যাচ্ছে প্রতিনিয়ত। এই লড়াইয়ের ভাগীদার একদিন আমিও ছিলাম। এটা ভেবেই আনন্দবোধ হয়। এই সংগঠনের সবচেয়ে খারাপ দিনটাও আমি দেখেছি, সবচেয়ে ভালো দিনটাও হয়তো আমি দেখেছি। আমি দেখেছি সত্য বলার সাহস যখন এ সংগঠনের সদস্যরা করেছিল তখন কিরূপ অন্ধকার নেমে এসেছিল এ সংগঠনের উপর। সেসব অতীত। সেসব শিক্ষা। সাস্ট সাহিত্য সংসদ সংগঠনকর্মী তৈরি করার লক্ষ্য নিয়ে কাউকে সংগঠনে কখনো ডাকে নি। অবাধ চিন্তার স্বাধীনতা, চিন্তার সৌন্দর্য কেমন তা বুঝাতে চেয়েছে তার সদস্যদের। তাই মোটা দাগে সাহিত্য বলতে যা বোঝায় তাতে সাহিত্য সংসদকে কখনো সবসময়ই পড়ে থাকতে দেখিনি। এই সংগঠন কবিতা পাঠ করেছে একদিকে যেমন অন্যদিকে রাজনৈতিক দীক্ষা দিয়েছে তার সদস্যদের। সবশেষে কিছু কঠিন কথা বলি। সংগঠন মানেই মানুষ। সংগঠন আর প্রতিষ্ঠানের মাঝের দূরত্বটা একটা ফুল স্টপে। প্রতিষ্ঠান মানেই ফুলস্টপ। আর সংগঠন মানে এরপরও কিছু বলার আছে। এই স্বাধীনতাটুকুই সংগঠনের অন্তর্নিহিত চরিত্র। সংগঠনের মানুষগুলো যত স্বাধীনতা চর্চা করতে পারবে, চিন্তার দিক থেকে ততই এগিয়ে যাবে। মানুষের চিন্তার স্বাধীনতার কোনো সীমা নাই। এই অবাধ স্বাধীনতায় সে নিজের চিন্তার পুনরুৎপাদন করতে পারে বলেই সে অন্য প্রাণীর চেয়ে আলাদা। সাস্ট সাহিত্য সংসদের নবীন কান্ডারিদের প্রতি আশা থাকবে তারা চিন্তার পুনরুৎপাদন প্রক্রিয়ার মধ্য দিয়েই যাবে। তাদের পথচলা সুগম হোক এ কামনা আমি করব না। কারণ সত্যের পথ, নৈতিকতা, বাস্তবতার পথ প্রায়শই দুর্গম হয়। তাই পথচলা নৈতিক আর যৌক্তিক হোক এ কামনা করি। আবারও শুভ জন্মদিন সাস্ট সাহিত্য সংসদ।
করোনা যে কয়েকটা দিককে ধাক্কা দিয়েছে তার মধ্যে অন্যতম হলো আমাদের সামাজিক সংহতি। আজকে সিলেটের একটা ভিডিওতে দেখা গেল একজন রোগীকে তুলে নেয়ার জন্য কেউ এগুচ্ছে না। এই বিষয়টাতেই করোনা বারবার আঘাত করছে। মানুষ সামাজিক জীব, সামাজিক জীব বলে আমরা যে মুখস্ত বুলি আওড়াচ্ছিলাম সেই বুলির বাস্তবতাটুকু করোনা আমাদের দেখাচ্ছে। করোনা থেকে পরিত্রাণের উপায়ও আমাদের কাছে পরিষ্কার। সামাজিক সংহতি। আজকে কমিউনিটি ট্রান্সমিশন যখন চলছে তখন হয়তো ভলান্টিয়ারদের কাজ খুবই সীমিত। কিন্তু করোনার ধাক্কাটা সামলাতে হলে আমাদের এখন থেকেই সংঘবদ্ধ হতে হবে। রাষ্ট্র কি করবে, না করবে সেটা গত ১০-১৫ দিনে আমরা সবাইই দেখে ফেলেছি। যেটা দেখা বাকি সেটা হলো আমরা কিভাবে সামাজিকভাবে এই বিকল্প তৈরি করছি। আমি খুবই আশাবাদী সবসময় এ ব্যাপারে। বিদ্যানন্দ, এক টাকায় আহার, এরকম হাজারটা সংগঠন, এমনকি রাজনৈতিক ছাত্র সংগঠনগুলো স্বেচ্ছাসেবায় এগিয়ে আসছে একদম শুরু থেকে। এটা আশার আলো দেখায়। অনেক বেশি। এখন আমাদের সামাজিকভাবে এই দুর্যোগ মোকাবেলায় পদক্ষেপ গ্রহণ করতে হবে। করোনার আইসোলেশন যাতে পুঁজিবাদী ব্যবস্থার ইন্ডিভিজুয়ালিজমকে আরো উস্কে না দেয় সেটা আমাদের নিশ্চিত করতে হবে। আমরা বাঁচব সকলে মিলে। সকলের তরে সকলে আমরা, প্রত্যেকে মোরা পরের তরে!
শিক্ষিত মধ্যবিত্ত! আমরা যারা উপনিবেশী শিক্ষায় শিক্ষিত মধ্যবিত্ত আছি তাদের খাসলত আর শ্রেণিচেতনা বরাবরই একই! আমরা প্যাকেট হয়ে আগামী ছয়মাস ঘরে বসে থাকলেও অন্তত খানাপিনার টেনশন নাই আমরা জানি। আর দশ কোটি গরীবরে আমাদের মনে হয় বোকাচোদা! পিওর বোকাচোদা! তারা সরকারের নির্দেশ মানে না, কাজে যায়! ইউরোপ,আম্রিকার জনগণরে আমাদের খুব সভ্য মনে হয়। তাই আমরা পিটাইয়া দশ কোটিরে সোজা করতে চাই। কিন্তু ইউরোপ, আম্রিকার রাষ্ট্র তার গরীবরে যখন আশ্বাস দেয় ছয়মাস বসাইয়া খাওয়াবে তারা সেখানে আশ্বাস পায়। আমাদের এইখানে পায় না৷ কারণ এই দেশের গরীব হইতেসে সবচেয়ে বাস্তববাদী ক্যারেক্টার। সে জানে ছয়মাসের ঘোষণা দিলে তারে খাওয়াবে দশদিন। ক্রেডিট নিবে ছয় বছরের। এইটা জনগণের ফল্ট না, বছরের পর বছর চইলা আসা লুটপাটবান্ধব ব্যবস্থার ফল। যেটা আমরা টিনের চশমা পরা মধ্যবিত্তরা 'শিক্ষা' আর 'উন্নয়ন' দিয়ে ফিল্টার করে ফেলি। এই মধ্যবিত্ত কোনোদিনই মহান জাত আছিল না৷ এখনো নাই৷ আমরা হইতেসি স্বার্থপর! নিজে বাঁচার লাইগা অন্যের গলায় ছুরি বসলেও সে ঘটনা বেমালুম চেপে যাওয়ার শিক্ষা আমরা অর্জন করি৷ ভালোমতো দেখলে বুঝবেন, এই দেশের গরীব আমার, আপনার পঁচা মস্তিষ্কের চেয়ে ভালো বোঝে। সে বোঝে করোনায় যদি পাঁচ হাজার মরে, না খাইয়া পাঁচলাখ মরবে৷ ব্যবস্থাটাই এমন। মাস্ক ব্যবসা, পেঁয়াজ ব্যবসার বহু আগ থেকেই তারা এইটা জানে। এই লুটপাটই তাদের মারবে৷ এজন্য তারা করোনারে ভয় পায় না। ভয় পাই আমি, আপনি, যার পেটের টান নাই! 
শারীরিক দূরত্ব কিন্তু সামষ্টিক প্রতিরোধ কেন প্রয়োজন? যেকোনো রোগের ক্ষেত্রে যখন সেটা মহামারী হয়ে ওঠে তখন কয়েকটা জিনিস খেয়াল রাখতেই হবে। রোগ হিসেবে সেটা কতটা সংক্রামক, দানবীয় আকার ধারণ করছে সেটা তার মধ্যে একটি। করোনাকে প্রতিরোধ করার প্রথম ধাপ তাই এটাই হওয়া উচিত যে কিভাবে সেটার সংক্রমণ রোধ করা যায়। পৃথিবীর বিগত তিনমাসের ইতিহাস আমাদেরকে সংক্রমণ রোধে সামাজিক দূরত্বের পরামর্শ দিচ্ছে। কিন্তু আদতে এটা হওয়া উচিত শারীরিক দূরত্ব। সামাজিক দূরত্ব তৈরী করে মহামারি আমরা রোধ করতে পারব না। প্রথম ধাপেই তাই আমাদের নিশ্চিতভাবে নিজেদের নিরাপত্তার স্বার্থেই শারীরিক দূরত্ব বজায় রাখতে হবে। করোনার সংক্রমণ থেকে রক্ষা পাওয়া যাবে স্রেফ তখনই। কিন্তু এর পরেও আমাদের ভাবতে হবে। আমরা শুধু আজকের পৃথিবী দেখলে হবে না। আমাদের দেখতে হবে আগামীকালকের পৃথিবীও। করোনা পূর্ববর্তী আর করোনা পরবর্তী পৃথিবী যে এক থাকবে না সেটা হলপ করে বলে দেয়া যায়। এমনকি কিছু কিছু ক্ষেত্রে পৃথিবীকে নতুন করে গড়ার দরকারও পড়তে পারে। এটা হচ্ছে আমাদের দ্বিতীয় ধাপের প্রস্তুতির গল্প। প্রথম ধাপে আমরা যদি সংক্রমণ রোধ করেও ফেলি, তবুও এই দ্বিতীয় ধাপে আমাদের পড়তেই হবে। সেটা যতটা লোয়েস্ট মিনিমাম টাইম পিরিয়ডেই হোক না কেন। আজকের পৃথিবী যদি আমাদের আইসোলেশনের পৃথিবী হয়ে যায়, একাকীত্বের পৃথিবী হয়ে যায়, এই দ্বিতীয় ধাপ আমরা পেরুতে পারব না। দ্বিতীয় ধাপের লড়াইটা বড় লড়াই। মৃতপ্রায় পৃথিবীকে অক্সিজেন দেয়ার লড়াই। সেই মৃতপ্রায় পৃথিবীর অর্থনীতি ভেঙে পড়তে পারে, ভেঙে পড়তে পারে সামাজিক, রাষ্ট্রনৈতিক কাঠামো। এটা হবেই। অতীতের প্রত্যেকটা মহামারি আমাদের সে শিক্ষাই দিয়ে এসেছে। আজকের করোনা যদি আমাদের রোগে মারে তো কালকের করোনা ভাতে মারবে। এই ভাতে মরাদের সংখ্যা হয়তো রোগে মরাদের অনেকগুণ বেশি হবে। পাঁচ, দশ, বিশ, একশগুণ! করোনার বিরুদ্ধে আমাদের এই সংক্রমণের লড়াই যদি দুমাস বা তিনমাসেরও হয় তবুও পৃথিবীকে এ বাস্তবতার মুখোমুখি হতে হবে। তাই আমাদের আজকের বাস্তবতার মুখোমুখি হতে হবে, কালকের বাস্তবতাকে আমরা কীভাবে সামাল দেব তার প্রস্তুতি নিতে নিতে। করোনা মহামারি থেকে বাঁচার পৃথিবীর শুন্যতম ধাপের একটা প্রস্তুতি দরকার ছিল এটা মেডিক্যাল বিশেষজ্ঞরা বলে। যে শুন্যতম ধাপের প্রস্তুতি পৃথিবী নিতে পারে নি বলে করোনার সংক্রমণ বেড়েছে। তা বিশ্বব্যাপী মহামারী হয়েছে৷ প্রথম ধাপের প্রস্তুতি পৃথিবী নিয়েছে। কিন্তু এবারে দ্বিতীয় ধাপের প্রস্তুতি যদি পৃথিবী না নেয় তবে করোনার দ্বিতীয় সংক্রমণ 'ভাতে মারার সংক্রমণ' হয়ে উঠবে আজকে থেকে হাজারগুণ বেশি ভয়াবহ। এই দ্বিতীয় ধাপের প্রস্তুতিই হচ্ছে আমাদের সামষ্টিক প্রতিরোধের গল্প। যেটা আমাদের এখন থেকেই গড়ে তুলতে হবে। আমাদের বিচ্ছিন্ন হলে চলবে না। রাষ্ট্র বা সরকার এ দায় নিবে না, তাদের সে সক্ষমতা নেই মৃতপ্রায় পৃথিবীকে প্রাণ দেয়ার। সে কেবল গলাবাজিই করতে পারে। তাই এই সামষ্টিক প্রতিরোধের গল্প আমাদেরই শুরু করতে হবে। আমাদের খুঁজতে হবে যৌথজীবনের এমন এক উপায়ের যা আমাদের এই ধাক্কাটি সামলে নিতে সাহায্য করবে। আমাদের খুঁজে নিতে হবে এমন এক মিথোজীবিতা, যে মিথোজীবিতা পৃথিবীকে অক্সিজেন দেবে৷ আমরা, তরুণরা নেতৃত্ব দেব সে যৌথজীবনের গল্পে। এই সমুদ্র আমরা পাড়ি দেব, একা নয়, সামষ্টিক প্রতিরোধে। তাই এখন প্রধান কর্তব্য পৃথিবীকে করোনার এই দ্বিতীয় সংক্রমণের হাত থেকে বাঁচাতে আমাদের সামষ্টিক জীবনের প্রতিরোধ খোঁজার। আমি জানি আমরা পারব, আমাদের পারতেই হবে।
বাংলাদেশে শ খানেক বিশ্ববিদ্যালয় আছে। এই বিশ্ববিদ্যালয়গুলোর অবস্থা তুলনামূলকভাবে অন্যান্য অনেক জায়গার থেকে ভালো। এই মুহুর্তে জরুরি অবস্থায় বিশ্ববিদ্যালয়গুলারে প্রাতিষ্ঠানিক কোয়ারেন্টাইন ঘোষণা দিলে, আর সেবাকারী প্রফেশনের লোকজনরে প্রটেকটিভ গিয়ার সাপ্লাই দিলে কিছুটা সুবিধা হয়তো পাওয়া যাবে।
জনগণের উপর দায় চাপানোর খেলাটা খুবই আদি ও আসল একটা খেলা। বাংলাদেশে এই মুহুর্তে একদিকে যেমন মেডিক্যাল সাপোর্টের প্রয়োজন, মেডিক্যাল বিশেষজ্ঞর প্রয়োজন, পাশাপাশি দরকার দুর্যোগ মোকাবেলায় সৎ পরিকল্পনা। আমরা শিক্ষিত সমাজ যারা ফেসবুক ব্যবহার করছি, তাদের এ বিষয়ে দ্বিমত নাই যে, কোয়ারেন্টাইন, সোশাল ডিস্টেন্স মহামারির প্রকোপ রোধ করার জন্য খুব গুরুত্বপূর্ণ। এটা নির্জলা সত্য। কিন্তু মুদ্রার অপর পিঠটাও দেখতে হবে এ সময়ে। আমাদের কি রাষ্ট্রীয় উদ্যোগে এমন কোনো ব্যবস্থা আছে যাতে এই সোশাল ডিস্টেন্স বন্ধ করার পরে অর্থনীতির ভাঙন খুব স্বাভাবিক পর্যায়ে থাকবে? বাংলাদেশের অর্থনীতি খুবই নাজুক আর ভঙ্গুর অবস্থায় আছে৷ গার্মেন্টস কিংবা অন্যান্য শিল্পকারখানা যেসব নিম্নবিত্ত বা নিম্ন মধ্যবিত্তের আয়ের উৎস রাষ্ট্র কি তাদের ঘরে বসিয়ে রাখার পর তাদের ভরণপোষণের কোনো পরিকল্পনা করছে? এই নীতি নির্ধারণীর জায়গা খুব গুরুত্বপূর্ণ। এটা ঠিক ততটাই সত্য যতটা সেলফ আইসোলেশনের গুরুত্ব সত্য। আমাদের প্রতিরোধের ব্যবস্থা যে শ্রেণিভিত্তিক সেটা আমাদের বুঝতে হবে। মধ্যবিত্ত শ্রেণিই একমাত্র শ্রেণি নয় এ দেশে। লকড ডাউন করার যদি দরকার পড়ে কখনো তাহলে সে সময়টাতে রাষ্ট্রের দায়িত্ব তার জনগণের ভরণ পোষণ। রাষ্ট্র এখানে ধনী-গরীব-মধ্যবিত্ত হিসাব করতে পারবে না। এজন্য শ্রেণিভিত্তিক আলোচনার পাশাপাশি এই সম্ভাবনাটুকু নিয়েও ভাবি। করোনার আতঙ্কে দুর্ভিক্ষে যাতে লোক মারা না পড়ে সে ব্যবস্থা নেয়ার জোর দাবি জানাতে হবে। প্রত্যেকটা জীবন গুরুত্বপূর্ণ। এ জীবনের হিসাব যেমন তরুণ-বৃদ্ধ-শিশুর হিসাবে হয়, নিম্নবিত্ত-উচ্চবিত্তর হিসাবেও হয়!
আমাদের দেশে মজার একটা চর্চা আছে। গুরুত্বপূর্ণ ব্যক্তিদের আমরা শো পিস হিসেবে বসায়ে রাখতে খুব পছন্দ করি। আগে একদিন রবীন্দ্রনাথের কথা বলছিলাম। পয়েন্টটা হলো, এইখানে কাজ নিয়ে আলাপ হয় না বললেই হয়। আলাপ হয় ব্যক্তিগত জীবন, কার কয়টা বউ, কে ক্যাম্ব্রিজ ছাইড়া আসছে এ ধরনের আলাপ। এটা পপুলিস্ট লাইন। একেবারে আলাপ হয় না সেটা বলছি না, পপুলিস্ট লাইনের আলাপের কথা বলছি। তো আজকে আলবার্ট আইনস্টাইনের জন্মদিন (হকিং আর মার্কসের মৃত্যুদিবস) আইনস্টাইনকে আমরা আমাদের বিজ্ঞান বা বইগুলাতে মহীরুহ আকারে স্থাপন করছি৷ অথচ আইনস্টাইনের কাজ নিয়ে আমাদের কোনো মাথাব্যথা নাই। আইনস্টাইন পদার্থবিজ্ঞানী এই মুখস্ত বুলি আওড়াতে আমরা সবাইই জানি, কিন্তু কেন বড় বিজ্ঞানী এইটা কেউ জানিও না, জানার চেষ্টাও করি না। এটা আসলে বিদ্যমান তোতাপাখিমার্কা শিক্ষাব্যবস্থারই দোষ। কারণ আমি বিশ্বাস করি, মানুষ মাত্রই প্রশ্ন করে। সে তার অস্তিত্বকে প্রশ্ন করতে চায়, অজানাকে প্রশ্ন করতে চায়। কিন্তু সে মানুষকে যখন এরকম একটা ছাঁচে ফেলা মুখস্ত শিক্ষার মধ্য দিয়ে যেতে হয় তখন তার চিন্তাপ্রক্রিয়ার গুরুত্বপূর্ণ যে দিকগুলো সেগুলো লোপ পেতে থাকে। মানুষ অন্য প্রাণী থেকে আলাদা, তার কারণ সে চিন্তার পুনরুৎপাদন করতে পারে। এটাই তার উন্নত মস্তিষ্কের দক্ষতা। আমাদের চিন্তাপ্রক্রিয়াকে বাঁচিয়ে রাখতে হলে, সত্যিকারের বিজ্ঞানচর্চা করতে হলে প্রচুর প্রশ্ন মনে তৈরি হতে হবে। আইনস্টাইনের জন্মদিনে এইটাই আশা যে আইনস্টাইনকে বড় বিজ্ঞানী হিসেবে শো কেইসে রাখার আগে তাঁর কাজগুলো সম্পর্কে আমরা একটু জানি!
রবীন্দ্রনাথরে ঘুণে ধরা মস্তিষ্ক কখনো ধরতে পারবে না সেটাই স্বাভাবিক। রবীন্দ্রনাথকে একটা প্রতিষ্ঠান বানাইয়া তাঁকে 'মহামহিম, মহাত্মা,হেন তেন' এসব বইলা ফুল স্টপ দেয়া লোকগুলা আদতে রবীন্দ্রনাথকে নিয়া ফ্যান্টাসি করে। তাঁদের কাছে রবীন্দ্রনাথ একটা শো পিস। যে শো পিস বাসায় মেহমান আসলে বের কইরা দেখানো যায়। রবীন্দ্রভারতীর মেয়েরা রবীন্দ্রনাথরে শো পিস হিসাবে দেখতে চায় নাই। বড় একটা স্যালুট দেয়া লাগে রোদ্দূর রায়কে। রবীন্দ্রচর্চার নামে রবীন্দ্রপূজা আর রবীন্দ্র তৈলমর্দনের যে সংস্কৃতি এপার ওপার দুই বাংলাতেই আছে তাকে প্রথম নগ্নভাবে রোদ্দূরই তুলে এনেছেন সম্ভবত। এটা আলবত রবীন্দ্রকে নতুন করে বোঝার ক্ষেত্রে একটা বিপ্লব। 
কবিতা জিনিসটা আমার কাছে বর্তমানের সাথে সবচেয়ে সংশ্লিষ্ট শিল্পমাধ্যম মনে হয়। কবিতার ভিতরে প্রত্যেকটা ব্যর্থতা, প্রত্যেকটা না পাওয়ার বেদনা লুকায়ে থাকে। আমির আজিজ এইজন্য এ সময়ের বড় কবি। বয়সে না, সময়কে ধারণ করতে পারার হিসাবে। দিল্লির যে প্রাণস্পন্দন সেটাকে আমির আজিজ ধরতে পারসেন। আমিরের প্রতিবাদখানা তাই গোটা মানবতাকে স্পর্শ করতে পেরেছে। আমির আজিজ সময়ের কবি, অথবা দুঃসময়ের কবি! কবি মইরা যায়, কবিতা রইয়া যায়। কারণ, কবিতা কবির পরও সময়ের গল্প বইলা যায়! 
এইবারের মেলায় অন্তত ৫০ টা বই এমন আছে যেগুলা অসাধারণ। আরো ৫০ টা বই এমন আছে যেগুলোর পরিশ্রম, কন্টেন্ট দেখার মতো। এই বইগুলার প্রচার হচ্ছে কি হচ্ছে না সেটা বড় বিষয় না, তবে এই ১০০ টা বইয়ের লেখকদের পরিশ্রম নিয়ে কোনো সন্দেহ নাই। আর ১০০ টা বই অনেক। এই ১০০ জন আজ থেকে অন্তত পাঁচ দশ বছর আগ থেকে গ্রাউন্ড ওয়ার্ক করে রেখে আজকে বইমেলায় আসছে। এখনকার ক্রিটিকাল সময় বিবেচনা করলে দিনদিন এই সংখ্যা বাড়বে। এখন যাদের গ্রাউন্ডওয়ার্ক হচ্ছে তারা যেদিন সত্যিকারে পরিশ্রমের মাধ্যমে বই নিয়ে আসবে সেদিন হয়তো আমাদের রাজনৈতিক, অর্থনৈতিক এমনকি কিছু ক্ষেত্রে যেসব সাহিত্যিক বুদ্ধিবৃত্তিক দৈন্য আছে তা দূর হবে। এই অন্ধকার সময়ে আমি ঐ ১০০ জনের হাতে আলোর মশাল দেখি।
এই ২১শে ফেব্রুয়ারির ইন্টারেস্টিং একটা দিক হলো, আঞ্চলিক ভাষা বা ডায়ালেক্ট নিয়ে আলোচনা। একটা ভাষার মধ্যে ডায়ালেক্ট/আঞ্চলিক ভাষা যত বিচিত্র সেই ভাষা ততোই সমৃদ্ধ। সৌভাগ্যবশত এই ২১শে ফেব্রুয়ারিতে(বা তার আগে) ভাষা নিয়ে একটু ঘাটাঘাটি করা হলো যার বেশিরভাগ মোহাম্মদ আজমের কাজ। গুচ্ছ গুচ্ছ কছু ভাবনাকে কলমে তোলার চেষ্টা করি। ১) ভাষা নিয়ে আলাপের গুরুতপূর্ণ কাজ করেছেন মোহাম্মদ আজম। আজমের প্রমিতকরণ প্রকল্প নিয়ে কাজ বাংলাভাষার পদ্ধতিগত আলোচনার দিকটাই বদলে দিয়েছে। আজমের আলোচনা একদিক থেকে যেমন প্রমিতকরণ নিয়ে কথা বলে, আরেকদিক থেকে বাংলা ভাষার মূল সংকটকে ধরতে পারে৷ প্রথমে আলাপ করা যাক প্রমিতকরণ নিয়ে। বাংলা ভাষার প্রথম প্রমিতকরণ ঘটে ব্রিটিশদের হাত ধরে। হ্যালহেড(বাংলা হালেদ) এর হাতে পড়ে এই ভাষার ব্যাকরণ রচনার দায়িত্ব। হ্যালহেড সঙ্গীও পেয়েছেন সংস্কৃত পন্ডিতদের। তাই বাংলা ভাষার ব্যাকরণ সংস্কৃত ব্যাকরণের ছাঁচেই নির্মিত হলো। হ্যালহেড খোদ বাংলা জানতেন না। কিন্তু দাম্ভিকতায় একচুল কম ছিলেন না। তাই ত বাংলা ব্যাকরণের বইয়ের ভূমিকায় 'বাঙালি বাংলা জানে না' বলতেও তার বাধ সাধে নাই। প্রথম দফায় প্রমিত বাংলার জন্ম তাই এই হ্যালহেড আর সংস্কৃত পন্ডিতদের হাত ধরে। এই জায়গায় অগ্রণী ভূমিকা পালন করে ফোর্ট উইলিয়াম কলেজ আর বিদ্যাসাগর, রামমোহনরা। (২) দ্বিতীয় দফায় বাংলার প্রমিতকরণ ঘটে কলকাতা/নদীয়াকেন্দ্রিক প্রমিতকরণ। এই প্রমিতকরণকে রবীন্দ্রনাথ প্রমুখ বেশ এপ্রিশিয়েট করে, কলকাতা ব্রিটিশ সরকারের রাজধানী বলে। কিন্তু রবীন্দ্রনাথের রাজধানীতত্ত্ব বাংলাদেশে এসে আমরা আর খাটাইতে পারি নাই। আমাদের বাংলাদেশের প্রমিত ভাষাও তাই নদীয়া/কলকাতাকেন্দ্রিক প্রমিত হইয়া গেছে। ঢাকাকেন্দ্রিক(রাজধানী অর্থে) যে প্রমিতকরণ, এইখানের বাংলার সেইটা হয় নাই। যার কারণে এই জনপদের লোকজন এই প্রমিত ভাষা থেকে সর্বদাই নিজেরে বিচ্ছিন্ন মনে করসে। আজম এইটাকেই বাংলাদেশের বাংলার মূল সংকট বলছেন। প্রমিত ভাষা আর আঞ্চলিক ভাষার মধ্যবর্তী এই দূরত্বটাই হয়ে ওঠছে মানুষের মধ্যকার দূরত্ব। (৩) প্রমিত ভাষা ঠিক করে কারা? ১৮৩৫ সালে ফারসিকে সরায়ে বাংলাকে রাষ্ট্রভাষা করার আলাপ সর্বপ্রথম ব্রিটিশই করে। কেননা এতে তার শাসনকার্যে, ট্যাক্স কালেকশনে সুবিধা হয়। কিন্তু ব্রিটিশের পক্ষে সম্ভব ছিল না এই ভাষার আঞ্চলিক বৈচিত্র্যকে গ্রহণ করে আলাদাভাবে সব আঞ্চলিক ভাষা শেখা। এইজন্য সে নিজের মতো করেই এই অঞ্চলে ভাষার প্রমিতকরণ শুরু করে। কথ্য ভাষা, আর লেখ্য ভাষার মধ্যে ফারাকটা সর্বপ্রথম এই সময়েই ধরা পড়ে। প্রমিত ভাষা কখনোই তাই সাধারণ মানুষের ভাষা হয় নাই৷ অতএব এই উপমহাদেশে, বিশেষ করে বাংলায় প্রমিতভাষা তৈরির উদ্যোগটা রাষ্ট্রীয়ভাবে নেয়া হয়। এইজন্যই আজম বলছেন, 'প্রমিত ভাষা রাষ্ট্রের মতোই নিপীড়ক'। কেননা প্রমিত ভাষা রাষ্ট্রের শাসকের ভাষা, গণমানুষের ভাষা না। (৪) বাংলায় চিরকালই সাহিত্যের ভাষা আর মুখের ভাষার মধ্যে একটা ফারাক শুরু থেকেই আছে। তাই মুখের ভাষা বাংলা হয়েও অনেক সাহিত্যিকই সাহিত্য রচনা করেছেন সংস্কৃতে। বিদ্যাসাগরকে বাংলা গদ্যের জনক বলা হয়। কিন্তু সেই বিদ্যাসাগরের গদ্যের বাংলা কতটা মুখের বাংলা ছিল? বিদ্যাসাগরের বাংলায় সংস্কৃতের প্রভাব ছিল বেশি৷ ব্রিটিশের তৈরি বাংলা ব্যাকরণ আর বাংলার দ্বিতীয় প্রমিতকরণের হাত ধরে আমাদের মুখের ভাষা প্রমিত হওয়া শুরু করল। প্রমথ চৌধুরী যেটাকে ব্যঙ্গ করে বলেছেন, " মুখ থেকে ভাষা কলমে যায়, আর আমাদের এখানে কলম থেকে ভাষা মুখে এসেছে। " এইটাই আমাদের এখানে ঘটছে। আমাদের প্রমিত বাংলা কলম থেকে মুখে আসছে। তাই মুখের ভাষা আর কেতাবের ভাষার দ্বন্দ্বটা আরো অনেকদিন থাকবে। সব মিলায়ে বলা যায় আজমের বাংলাভাষার পাঠ পদ্ধতি আর আলোচনা পদ্ধতি খুবই গুরুত্বপূর্ণ।
জহির রায়হানের ‘একুশে ফেব্রুয়ারী’ নতুন করে পড়ছিলাম। সাথে সহুল আহমদ মুন্নার ‘জহির রায়হানঃ মুক্তিযুদ্ধ ও রাজনৈতিক ভাবনা’। নিঃসন্দেহে এ সময়ের খুব গুরুত্বপূর্ণ কাজের একটি এই বই। যেহেতু জহিরের ‘একুশে ফেব্রুয়ারি’ পড়ছিলাম তাই সাথে সহুল আহমদের ‘জহির রায়হানের একুশে ফেব্রুয়ারী ও আমাদের আফসোসের গল্প’ শীর্ষক প্রবন্ধটিও মিলিয়ে পড়ার চেষ্টা করেছি। প্রবন্ধটির প্রথম অংশ মূলত জহির রায়হানকে বর্ণনা করে। ভাষা আন্দোলন ও জহির রায়হানের উত্থানের মধ্যে যে যোগসূত্র সেটিই টেনে দেয় এ অংশ। সাথে চলচ্চিত্রকার জহির রায়হানের দায়বোধ ও সেই দায়বোধ থেকে করা বিভিন্ন কাজের উল্লেখও আমরা পাচ্ছি সহুল আহমদের এই আলাপ। দ্বিতীয় অংশে মূলত ‘একুশে ফেব্রুয়ারী’ রচনাটির একটি আলোচনা পাওয়া যায়। এই আলোচনার সুতো ধরেই অনেক ভাবনা নতুন করে আসে। ‘একুশে ফেব্রুয়ারী’ মূলত চলচ্চিত্রের স্ক্রিপ্ট হিসেবেই লিখা। পরে শাহরিয়ার কবিরের উদ্যোগে এর উপন্যাসরূপ আমরা পাই। সহুল বলছেন, ‘একুশে ফেব্রুয়ারীকে যদিও উপন্যাস হিসেবে দাঁড় করানো হয়নি এবং সিনেমার চিত্রকাহিনী হিসেবেই লেখা তবু এর তাৎপর্য বহু বিস্তৃত’। সেই তাৎপর্যকে তিনি বিস্তারিত করেছেন জহিরের এই আলোচনা নির্দিষ্ট শ্রেণিতান্ত্রিক লেখনী হয়ে ওঠে নি এটি বলার মাধ্যমে। জহিরের মূল লেখার বাস্তবতাকে টেনে ধরলে একটা প্রশ্ন এখানে দাঁড়ায়। জহির রায়হান এখানে অনেকগুলো সমান্তরাল জগতকে একত্রিত করেছেন ছোটো প্লটের মাধ্যমে। সেই জগতের গফুর,সেলিম বা আহমেদ হোসেনের চরিত্রগুলোকে দেখা যাক। গফুর বা সেলিমের হরতালের প্রতি যে মনোভাব সে মনোভাব নিয়ে একটু আলাপ করা যাক। গফুর হরতাল দেখতে গিয়েছিল কারণ সে শহরে হরতাল আর কখনো দেখে নি তাই। আর সেলিমের মনোভাবটা ছিল বাংলা বা উর্দুর সাথে তার কোনো দ্বন্দ্ব নাই। কিন্তু হরতালে তার রুজিরুটির সমস্যা হওয়ায় সে এই হরতালকে মেনে নিতে পারে না। বায়ান্নর একুশে ফেব্রুয়ারি সম্পর্কিত জাতিবাদী আলাপের বাইরের একটা আলাপ হলো, অর্থনৈতিক আলাপ। ভাষা আন্দোলন গণমানুষের আন্দোলন হইতে পারার মূল কারণটা অর্থনৈতিক। অর্থনৈতিক সুতায় কৃষক, জেলে,শ্রমিক, ছাত্র , মধ্যবিত্ত এক হচ্ছে। প্রশ্নটা দাঁড়াচ্ছে , জহিরের গল্পের বাস্তবতায় সেই সুতা কতটা গুরুত্ব পাচ্ছে, আর সেই সুতায় কি জহিরের গল্পবাস্তবতায় কৃষক, জেলে, শ্রমিক, ছাত্র, মধ্যবিত্তের মালা হচ্ছে কিনা! দ্বিতীয় ভাবনাটা তৈরি হয়, সেটা তৈরি হয় সহুলের এই বাক্যে, ‘অথচ, বর্তমানে আমাদের উদযাপন ও স্মরণে একুশে ফেব্রুয়ারি হয়ে গেছে ‘মাতৃভাষা আন্দোলন’ এবং উদযাপনের এই রীতি মোটেও শ্রেণি নিরপেক্ষ নয়’। বায়ান্নর ভাষা আন্দোলন রাষ্ট্রভাষা আন্দোলন না মাতৃভাষা আন্দোলন এই জায়গাটা খুব সুন্দরভাবে পরিষ্কার করে মোহাম্মদ আজম। এইবারে সহুল আহমদের বাক্যটায় আসা যাক। যদি সহুলের এই শ্রেণিকে ভুল না বুঝে থাকি তবে সেই শ্রেণিটা হলো, ‘শিক্ষিত মধ্যবিত্ত গোষ্ঠী’। ভাষা আন্দোলনকে মাতৃভাষা আন্দোলন হিসেবে দেখার টেন্ডেন্সিটা এই শ্রেণিরই তৈরি করা। জহিরের উপন্যাসের সেলিম আর তসলিমের মধ্যকার সংলাপগুলা এই জায়গায় প্রাসঙ্গিক হয়ে ওঠে। সেলিমের ভাষ্যটা অনেকটা এরকম যে, বাংলার জায়গায় উর্দু হইলে সে উর্দুটা ভালোমতো শিখে নিবে , সে তার সন্তানদের উর্দু আর বাংলা দুইটাই শেখাবে। তসলিম তখন বলে , উর্দুর প্রতি তাদের ক্ষোভ নাই, উর্দু আর বাংলা দুইটাই তারা সমানভাবে চায়। জহিরের এই আলাপ স্পষ্ট করে যে উর্দুর প্রতি ক্ষোভ থেকে না, বরং মাতৃভাষার উপর আধিপত্যের জায়গা থেকে ছাত্ররা এই আন্দোলনে তাদের একাত্ম করতে পারে। এই আধিপত্য অর্থনীতিতেও চরমভাবে বিরাজ করে। এইবারে সহুল আহমদের আলাপের এই ‘শ্রেণি’ নিয়ে একটা আলাপ করা যাক। এই যে শিক্ষিত মধ্যবিত্ত শ্রেণি, তাঁর শিক্ষা কিন্তু ঔপনিবেশিক কাঠামোতে শেখা একটা শিক্ষা। যেটা মেকলের কইরা দেয়া নীতি মানে। মগজে-মননে ঔপনিবেশিকতা, চেহারায় ভারতীয়(উপমহাদেশ অর্থে)। এখন এই শ্রেণি কি আদৌ এই ঔপনিবেশিক শিক্ষা কাঠামোতে থেকে এবং সেই শিক্ষায় শিক্ষিত হয়ে মোহাম্মদ আজমের একটা ভাষা রাষ্ট্রভাষা হওয়ার দেওয়া তিন ক্রাইটেরিয়া মানতে রাজি? মানে তারা এই ঔপনিবেশিক কাঠামোতে থেকে আদৌ কি বায়ান্নকে ‘রাষ্ট্রভাষা আন্দোলন’ হিসাবে স্টাডি করতে চায় কিনা! দ্বিতীয় ভাবনার খোরাক থেকেই তৃতীয় ভাবনাটা জন্মায়। সহুলের আলাপ বলে, বাংলার ইতিহাসে প্রত্যেকটা আন্দোলনে যারা প্রাণ দিয়েছে তাদের সিংহভাগ নিম্নবিত্ত। আর ক্ষমতার শীর্ষে আরোহণ করে ইংরেজি জানা ভদ্দরলোকেরা। এই ভাবনা আর আন্দোলনের ফসল তোলার ইতিহাস এ দুই কি কোনোভাবে দ্বান্দ্বিক পর্যায়ে দাঁড়িয়ে যায়? এই ফসল কি গণমানুষের হয়ে ওঠতে পেরেছে ? যেই অর্থনৈতিক সুতায় বায়ান্ন সকল শ্রেণিপেশাকে বেধেছিল সেই বায়ান্নর ফসল কি আদৌ গণমানুষের ঘরে গিয়েছে? বায়ান্নর আন্দোলনকে রাষ্ট্রভাষা আন্দোলন হিসেবে ট্রেস না করার যে টেন্ডেন্সি সেটা কি একদিক থেকে গণমানুষের সাথে ধোঁকার স্বরূপ কিনা? 
জীবনানন্দ দাশকে নিয়ে তাঁর স্ত্রী লাবণ্য দাশ স্মৃতিচারণ করেছেন বহুবার। তাঁদের দাম্পত্য জীবনে শৈথিল্য ছিল এমন ইঙ্গিতই আমরা ভুমেন্দ্র গুহর আলাপ থেকে পাই। অন্তত শেষ বয়সে৷ লাবণ্য দাশের সাথে জীবনানন্দর যখন বিয়ে হয় লাবণ্য তখন ইডেন কলেজে বি.এ. পড়ুয়া। লাবণ্য দাশ তাঁরই বিয়ের দিনের একটা ঘটনা বলছেন এভাবে, ফুলশয্যার রাতে তাঁর সর্বপ্রথম কথা হ'ল- 'আমি শুনেছি তুমি গাইতে পারো৷ একটা গান শোনাবে?' আমি আস্তে আস্তে জিজ্ঞাসা করলাম, 'কোনটা?' 'জীবন মরণের সীমানা ছাড়ায়ে, গানটা যদি জানো তবে সেটাই শোনাও।' আমার এখনো মনে পড়ে, প্রথমবার গাইবার পরে তিনি আরও একবার গাইতে বললেন। অনেকদিন পরে আমি একদিন হাসতে হাসতেই জিজ্ঞাসা করছিলাম, 'আচ্ছা, তুমি প্রথম দিনেই 'জীবন মরণের সীমানা' ছাড়াতে চেয়েছিলে কেন?' তিনিও হেসেই উত্তর দিলেন, ' এই লাইন দুটোর অর্থ বলো তো?' " আজি এ কোন গান নিখিল প্লাবিয়া তোমার বীণা হতে আসিল নামিয়া।" আমি চুপ করে রইলাম । তিনি তখন আস্তে আস্তে বললেন, "জীবনের শুভ আরম্ভেই তো এ গান গাওয়া উচিত এবং শোনাও উচিত।" ---লাবণ্য দাশ আশ্চর্য এক মানুষ ছিলেন জীবনানন্দ। রবীন্দ্রনাথের এই সৃষ্টিকে আপন করে নিয়েছিলেন নতুন এক জীবনের সীমানায় দাঁড়িয়ে!
আজকে ভাইব্রাদারদের সাথে গুরুত্বপূর্ণ একটা আলাপ হচ্ছিল মুভি/নাটকের মান নিয়ে৷ সেই আলাপে আগ্রহের একটা জায়গা ছিল ভারতীয় বিশেষ করে পশ্চিমবঙ্গের ছবির মান আর আমাদের ছবির মানের তফাত। যদিওবা আলাপটা শুরু হয়েছিল ছবি/নাটক দিয়ে, তবে পরবর্তীতে সংস্কৃতি সংক্রান্ত আলাপ হয়ে উঠেছিল মুখ্য। কলকাতা কেন্দ্রিক আর্টফিল্ম(ছবি মাত্রই শিল্প। আলাদাভাবে আর্টফিল্ম কিভাবে হয় জানি) যেটাকে আমরা বলি সেই আর্ট ফিল্মকে আমরা ভালো বলছি। এখানে 'আমরা'টাকে ডিফাইন করা খুব দরকার। এই আমরা হলো 'শিক্ষিত' মধ্যবিত্ত গোষ্ঠী। ভাবনার খোরাক দেয় এই শিক্ষিত শব্দখান। এই শিক্ষা কিন্তু ঔপনিবেশিক শিক্ষা। এই ঔপনিবেশিক শিক্ষিতরা আসলেই দেখতে ভারতীয়, মগজে মননে ব্রিটিশ। কলকাতার আর্ট ফিল্ম বা সাংস্কৃতিক যেই বিকাশ আমরা দেখি সেইটা হলো মূলত ওয়েস্টার্নাইজেশন। কলকাতাকেন্দ্রিক ছবিগুলার অবস্থাও তাই। কলকাতার আর্টফিল্মগুলা যেই স্বাধীনতার কথা বলে সেই স্বাধীনতার সংজ্ঞা দেয় পশ্চিম। কলকাতার ঐ আর্ট ফিল্ম বেশিরভাগই পশ্চিমা ঘরানার। ট্রাজেডী, কমেডীর সংজ্ঞা পশ্চিমের ছাঁচে গড়া। পশ্চিমবঙ্গ বিশেষ করে কলকাতার সংস্কৃতি ঔপনিবেশিকতায় মোড়ানো একটা সংস্কৃতি। কলকাতা ব্রিটিশ সাম্রাজ্যের রাজধানী ছিল। তাই কলকাতার ঔপনিবেশীকরণ ছিল বেশি। সেই হিসেবে এই বাংলার ছবির ইলিমেন্টে ঔপনিবেশী প্রভাব ছিল বটে, তবে সেটা কলকাতার চেয়ে কম। তারেক মাসুদদের মতো পরিচালকরা যখন সুলতানকে নিয়ে ডকুমেন্টারি করে তখন সুলতানের বিউপনিবেশায়নের যে ধারণা সেটাকে ধারণ করেই ডকুমেন্টারি করে। কলকাতার ঔপনিবেশিক আর পশ্চিমা ধ্যানধারণায় নির্মিত আর্টফিল্মগুলাই ঔপনিবেশিক শিক্ষায় শিক্ষিত মধ্যবিত্তের কাছে ভালো লাগে। এই কলকাতা/পশ্চিম বাংলা কেন্দ্রিক আলাপের সূত্র ধরেই একটা প্রশ্ন জাগে এমন, তার নিজেদের সহীহ বাঙালি দাবি করে, আর এ বঙ্গের লোকদের বাঙাল বলে গাল দেয়া নিয়ে। পশ্চিমবাংলা কেন্দ্রিক বাংলা যে ব্যাকরণ সেই ব্যাকরণের গোড়াপত্তন ব্রিটিশদের হাত ধরে। এমনকি বাংলায় প্রথম গদ্য লেখা ঈশ্বরচন্দ্র বিদ্যাসাগরের শিক্ষায়ও ঔপনিবেশিকতার ছাপ আছে। তাই পশ্চিম বাংলার বাংলা হয়ে উঠেছে ঔপনিবেশিক এক বাংলা। ছফা যেমন বলেন, এই বাংলা আর ঐ বাংলা এই দুইয়ের মধ্যে ভাষাটা ব্যতীত আর কোনো মিল নাই, কথাটা আসলেই সত্য। এই দুইয়ের ভাষা ব্যতীত সাংস্কৃতিক মিল খুবই কম। আর সেই ভাষাতেও অমিল আছে। তুলনামূলকভাবে পূর্বের বাংলা ভাষাতে ঔপনিবেশিকতার ছাপ কম। তার ছাপ রাখে আমাদের লোকগীতি, পল্লীগীতি, কবিতা এসব।
চিন্তাপ্রক্রিয়ার গুরুত্বপূর্ণ একটা ইলিমেন্ট হচ্ছে ট্রান্সলেশন বা অনুবাদ৷ আমরা যখন মাতৃভাষায় বিজ্ঞানচর্চার কথা বলি সেটা মোটেও জাতিবাদী অহংবোধ বা শ্রেষ্ঠত্ববোধের জায়গা থেকে বলি না৷ দ্বিতীয় ভাষা আমরা শিখি একুইজিশনের মাধ্যমে, যেখানে মাতৃভাষা শেখা হয় ন্যাচারাল লার্নিং এর মাধ্যমে। মানে হলো, আমরা দ্বিতীয়,তৃতীয়, চতুর্থ যে ভাষাই শিখি না কেন সেটা আসলে মাতৃভাষার অনুবাদ করে শিখি। ভাষার অনুবাদ মানে ভাবনার অনুবাদ। আপনি যত ভালো দ্বিতীয় কোনো ভাষা জানুন না কেন, আপনার ভাবনার প্রসেসটা হয় মাতৃভাষাতেই। এরপর দক্ষতা অনুযায়ী সেটিকে আপনি দ্বিতীয় সে ভাষায় অনুবাদ করে নেন। আবার উল্টো কাজটা ঘটে অন্য ভাষা থেকে যখন কোনো কিছু আপনি আহরণ করতে যান তখন। তখনো আপনি লেখকের ভাবনাকে অনুবাদ করে নেন নিজের মতো করে। এটা বলার অপেক্ষা রাখে না, যে যত বড় ভাবুক, সে তত বড় উদ্ভাবক। আর বিজ্ঞানে উদ্ভাবকই তো বিজ্ঞানী৷ ভাবনা থেকেই উদ্ভাবন। সেই ভাবনাই যদি আপনার ধার করা হয় উদ্ভাবনের মৌলিকত্ব কতটুকু হবে সেটা একটা বড় প্রশ্ন। জামাল নজরুল ইসলাম এই ব্যাপারটি খুব ভালো করে বুঝতে পেরেছিলেন। সত্যেন বোস, মেঘনাদ সাহাও৷ এমনকি আলাপচারিতায় বোঝা গেল হালের বড় বিজ্ঞানী অশোক সেনও। মাতৃভাষায় বিজ্ঞান চর্চা বা বিজ্ঞান ভাবনার দুইটি প্রস্তাবনা আমার থাকবে। (১)প্রথমটি নিয়ে অনেকেই কথা বলেছেন। সেটা হলো, মাতৃভাষায় উচ্চশিক্ষা। পৃথিবীতে মাতৃভাষায় উচ্চশিক্ষা চর্চা না করে নতুন কোনো কিছু আনতে পেরেছে এমন জাতির সংখ্যা খুবই কম। তাছাড়া ঐতিহাসিকভাবে এটা দাবিও। বায়ান্নতে রাষ্ট্রভাষা বাংলা চাওয়ার দাবির অংশই ছিল উচ্চশিক্ষাতে বাংলাকে স্থান দেয়া। উচ্চশিক্ষাতে বাংলাকে স্থান দেয়ার অর্থ প্রথমে আমাদের গুরুত্বপূর্ণ সকলকিছুকে যত্নের সাথে অনুবাদ করতে হবে। খেয়াল রাখতে হবে এ অনুবাদ শব্দের অনুবাদ না রয়ে যায়, এ অনুবাদ ভাবনার অনুবাদ হতে হবে। সেই অনুযায়ীই আমাদের ভাবনাগুলোকে ধরতে হবে, দর্শনটিকে বুঝতে হবে। (২) দ্বিতীয় বিষয়টি হলো, ভৌত বিজ্ঞান গবেষণাগার। ভৌত বিজ্ঞানের গবেষণা ব্যতীত কোনোভাবেই বিজ্ঞান শিক্ষার প্রসার সম্ভব না। প্রথম প্রস্তাবনায় যদি বিভিন্ন রিসোর্সের ভাবনার অনুবাদ আমরা পাই তবে সেই ভাবনা থেকে নতুন চিন্তা আসবে, নতুন উদ্ভাবন আসবে এটাই স্বাভাবিক। আর সেই চিন্তাচর্চার জায়গাটাই হলো এই ভৌত বিজ্ঞান গবেষণাগার৷ এই ভৌত বিজ্ঞান গবেষণাগার যত উন্নত হতে থাকবে, বিজ্ঞান শিক্ষায় আমরা তত অগ্রসর হতে থাকব। তেতো হলেও সত্য, যে বিজ্ঞানচর্চা আজ পর্যন্ত আমরা করি সেটা হলো ধার করা বিজ্ঞানচর্চা। পশ্চিমা ধার করা বিজ্ঞানচর্চা দিয়ে আমরা বেশিদূর এগুতে পারব না সেটার প্রমাণ গত একশ বছরে আমাদের দেশে বড় বিজ্ঞানী জন্ম নেয়ার সংখ্যাই বলে দেয়। বিজ্ঞানশিক্ষায় বড় বিপ্লব আর বিপ্লবের উদ্দেশ্য তাই একটাই হওয়া উচিত, মাতৃভাষায় বিজ্ঞানচর্চা।
আরেক ফাল্গুন, ভালোবাসা দিবস আর আমাদের প্রতিরোধ --------------------------------------------------------- জহির রায়হানের ‘আরেক ফাল্গুন’ আমাদেরকে বায়ান্নর পরের এক ফাল্গুনের চিত্র দেখায়। ’৫৫র ফেব্রুয়ারিকে নিয়ে এই উপন্যাসের প্রেক্ষাপট। জহিরের এই উপন্যাসের একদম শেষ বাক্যটা খুবই আশা জাগানিয়া একটা বাক্য। “আসছে ফাল্গুনে আমরা কিন্তু দ্বিগুণ হবো”। জহিরের সেই ‘৫৫র ফাল্গুনের পরও আমরা ফাল্গুন পেয়েছি। সেই ফাল্গুনের স্মৃতিও আমাদের কাছে সুখকর না। সেই ফাল্গুনও আমাদের কাছে ২১শে ফেব্রুয়ারিকে শোক হিসেবেই এনেছিল। আশ্চর্যজনক ব্যাপার হলো, বাংলার বুকে প্রতিবার ফাল্গুন এনেছে শিক্ষার্থীসমাজ। ’৫২ তেও, ’৮৩ তেও। সেই ফাল্গুনের রঙ হলুদ ছিল না। ছিল কৃষ্ণচূড়ার মতো লাল। দুবারই রাজপথ রঞ্জিত হয়েছে রক্তে। ইতিহাস আমাদেরকে কুখ্যাত মজিদ খান শিক্ষানীতির কথা মনে করিয়ে দেয়। স্বৈরাচার এরশাদের ক্ষমতা দখলের পর মজিদ খান ১৯৮২ সালের সেপ্টেম্বরে যে শিক্ষানীতির প্রস্তাবনা রাখে তার অন্যতম ভয়াবহ দিক ছিল, প্রথম শ্রেণিতে আরবি ও দ্বিতীয় শ্রেণিতে ইংরেজি বাধ্যতামূলক করা, উচ্চশিক্ষায় ব্যয়ের ৫০ শতাংশ শিক্ষার্থীকে বহন করা। এই দুটি বিষয় ভয়াবহভাবে আলোড়িত করেছিল শিক্ষার্থীদের। তারা প্রতিবাদ করে, বিক্ষোভ করে। অবশেষে ১৯৮৩ সালের ১৪ই ফেব্রুয়ারিতে পুলিশ লেলিয়ে দেয়া হয় শিক্ষার্থীদের পেছনে। ঠিক যেন অবিকল বায়ান্ন। পুলিশের গুলিতে সেদিনও নিহত হয় জাফর, জয়নাল, দীপালি, কাঞ্চন। কারো কারো মতে সেদিন ৫০ জন নিহত হয়। মজিদ খান শিক্ষানীতি সেদিন শিক্ষার্থীদের আন্দোলনের মুখে মুখ থুবড়ে পড়ে। কিন্তু এরপরও বিভিন্ন জায়গাতে একুশে ফেব্রুয়ারি পালিত হতে পারে নি সেবার। মজিদ খানের শিক্ষানীতি সেদিন মুখ থুবড়ে পড়লেও সেই শিক্ষানীতির আত্মাকে আমরা বারবার টেনে এনেছি। বায়ান্নকে আমরা বারবার ভুলেছি। যে বায়ান্নর দাবি ছিল , রাষ্ট্রভাষা বাংলা চাই। রাষ্ট্রভাষাকে কি আমরা কাগজে কলমে এরপরও বাংলা করতে পেরেছি? দলিল দস্তাবেজ, উচ্চশিক্ষা আর উচ্চ আদালতের কার্যক্রম, বিভিন্ন উচ্চপদের কার্যক্রমে আমরা কি বাংলাকে পেয়েছি? বায়ান্নর অর্থনৈতিক গুরুত্ব অপরিসীম। ভাষা আন্দোলনে কৃষকের স্টেইক ছিল রাষ্ট্রভাষা উর্দু হলে কাগজে কলমে উর্দু লিখা হবে, সে প্রতারিত হবে। শিক্ষার্থীদের স্টেইক ছিল, যদি রাষ্ট্রভাষা উর্দু হয়, কেতাবের ভাষা উর্দু হয় সে চাকরি পাবে না। তাই সকলেই ভাষা আন্দোলনের সাথে একাত্মতা পোষণ করতে পেরেছিল। ’৮৩ তেও তাই। প্রথম/দ্বিতীয় শ্রেণির মধ্যে একটি শিশুকে বাধ্যতামূলকভাবে ইংরেজি আর আরবি শেখানোর যে চেষ্টা করা হয় সেটা সম্পূর্ণ অযৌক্তিক আর বৈষম্যমূলক। ঠিক যে কারণে/যেভাবে পূর্ব পাকিস্তানে উর্দুকে চাপিয়ে দেয়া হচ্ছিল একইভাবেই ইংরেজি আর আরবীকে চাপানোর চেষ্টা হয়েছে। আর উচ্চশিক্ষায় ৫০ শতাংশ ব্যয় নিজেকে বহন করার অর্থ হলো , শিক্ষা হয়ে গেল মুষ্টিমেয় কিছু লোকের জন্য। গরীবের স্থান আর সেখানে থাকল না। মুক্তিযুদ্ধের মতো গণযুদ্ধের মাধ্যমে যে দেশ স্বাধীনতা নিয়ে এসেছে সেখানে শিক্ষায় এরূপ নীতি কোনোভাবেই কার্যকর হতে পারে না। অথচ অবাক করার বিষয় হলো, তিরাশির ভূত বারবার আমাদের ঘাড়ে চেপে বসে। আমরা এখনো ‘মুষ্টিমেয়র জন্য শিক্ষা’ নীতিতেই উচ্চশিক্ষা নীতি বানাই। ইতিহাসের সবচেয়ে বড় শিক্ষা নাকি ইতিহাস থেকে মানুষ কোনো শিক্ষাই নেয় না। তাই ’৫২ এর পরও আমরা ’৮৩ দেখেছি, আজ দেখছি। বাঙালি ঐতিহাসিকভাবেই নির্যাতিত এক জাতি। এই জাতির ইতিহাস হলো সংগ্রামের ইতিহাস। এই হাজার বছরের সংগ্রামের ইতিহাসে আমরা খুব গুরুত্বপূর্ণ এক ইলিমেন্ট খুঁজে পাই। আর সেটা হলো, রেজিস্ট্যান্স বা প্রতিরোধ গড়ে তোলা। যতবারই এই জাতির দেয়ালে পিঠ ঠেকেছে, প্রত্যেকবার তারা প্রতিরোধ করেছে। আর অদ্ভুতভাবে প্রতিরোধ করে বেশিরভাগই সফল হয়েছে। জহির রায়হানের আরেক ফাল্গুন এইখানেই গুরুত্ব পায়। কবি রসুল যখন বলে “জেলখানা আরো বাড়ান সাহেব,এত ছোট জেলখানায় হবে না” তখন সেটা তাই এক ধরনের মাহাত্ম্য বহন করে। আমাদেরকে প্রতিনিয়ত খাঁচার মধ্যে বন্দি করার যে পায়তারা, সেই খাঁচাটাকে আমরা হয়তো এখনই ভাঙতে পারব না। কিন্তু আমাদের ইতিহাস , আমাদের রক্ত আমাদের সেই খাঁচা প্রসারণের দিকে নিয়ে যাবে। রসুলের সেই জেলখানা তাই প্রসারিত হবেই , হতে বাধ্য। কারণ , প্রতিটা ফাল্গুনেই আমরা দ্বিগুণ হচ্ছি। প্রতিটা ফাল্গুনেই আমাদের সামষ্টিক প্রতিরোধের মাত্রা বাড়তে থাকবে। সেন্ট ভ্যালেন্টাইনের আত্মত্যাগের মহিমায় আজকের ভালোবাসা দিবস। সেন্ট ভ্যালেন্টাইন নিয়ে যেসকল গল্প চালু আছে তাঁর প্রত্যেকটাই বীরত্বসূচক। ক্যাথলিক চার্চ অন্তত তিনজন ভ্যালেন্টাইনের কথা উল্লেখ করে এবং ভিন্ন কাহিনী বলে। কিন্তু প্রত্যেকটি গল্পেই ভ্যালেন্টাইনের অন্তিম পরিণতি ছিল মৃত্যু। ভ্যালেন্টাইন বিদ্রোহ করেছিল। সে বিদ্রোহ ধর্মের জন্যও হতে পারে, ভালোবাসার জন্যও হতে পারে। বাংলার পঞ্জিকায় তাকালে সে বিদ্রোহও একটা ফাল্গুনেই হয়তো পড়বে। ভ্যালেন্টাইন ভালোবাসার জন্য মৃত্যুকে মেনে নিয়েছিল। আমাদের লড়াইটাও এক দিক থেকে ভালোবাসার জন্য। আমাদের লড়াইটা মানবিক এক রাষ্ট্রের জন্য। অনাগত যে শিশু তার জন্য একটা সুন্দর পৃথিবীর জন্য। ইতিহাস তাই আমাদের জন্য খুব গুরুত্বপূর্ণ। কারণ, ইতিহাস আমাদের মনে করিয়ে দেয় স্বৈরশাসকের পতনেই স্বৈরতন্ত্রের পতন হয় না। ভালোবাসা আর স্বৈরাচার একসাথে যায় না। ভালোবাসতে মুক্ত বাতাস দরকার,ভালোবাসতে অবাধ স্বাধীনতা দরকার। কাঞ্চন,দীপালি ,জয়নালও ভালোবাসতেই চেয়েছিল। মুক্ত বাতাসে ভালোবাসার ঘ্রাণ নিতে চেয়েছিল, ছুটে বেড়াতে চেয়েছিল ভালোবাসার মানুষটার সাথে! রাষ্ট্র দেয় নি! রাষ্ট্র যখন নিপীড়ক যন্ত্রে পরিণত হয়, রাষ্ট্র যখন স্বৈরাচারি হয় তখন রাষ্ট্র শুধু রক্ত খোঁজে। জয়নাল,দীপালি,কাঞ্চনদের রক্তও রাষ্ট্র শুষে খেয়েছে। কিন্তু জোঁকের রক্তক্ষুধা কি কখনো থামে? দ্বি-জাতি তত্ত্বের আমরা প্রথমে ব্রিটিশ-ভারতীয় সমাজ থেকে হিন্দু-মুসলমান দুই জাতি হয়ে ভাগ হলাম! সেই হিন্দু-মুসলিম দুইজাতিও থাকে নি, বাঙালি-পাকিস্তানি প্রশ্ন আসলো, আমরা বাঙালি পরিচয় নিলাম! এরপরও কি লড়াই থেমেছে? থামে নি! রাষ্ট্রও তার রক্ত শোষণ বন্ধ করে নি তাই। রক্তের নেশা আফিমের নেশার চেয়েও বড় নেশা। আমাদের মুক্তি হয় নাই। বায়ান্নর আন্দোলন ছাড়া কোনো আন্দোলনের ফসল বোধ হয় আন্দোলনকারীর ঘরে যায় নি। স্বৈরশাসকের পতনের ফলে স্বৈরশাসনের পতন হয় নি,হয় না! স্বৈরাচার বিরোধী আন্দোলনের ফসল ও তাই কতটুকু সত্যিকার আন্দোলনকারীদের ঘরে উঠেছিল জানি না! রাষ্ট্র স্বৈরাচারী হলে প্রেমিক-প্রেমিকাও স্বৈরাচারী হবে! এই ভালোবাসাহীন সমাজে প্রেমিক-প্রেমিকার প্রকাশ্য আলিঙ্গন স্বৈরাচারের মুখে চপেটাঘাত! আসুন ভালোবাসি,তবে ইতিহাসকে ভুলে গিয়ে নয়,সাথে নিয়ে!
এই বইমেলায় হুমায়ূন আহমেদকে নিয়ে মোহাম্মদ আজমের একটা বই আসবে। এই বইটার জন্য আমি বেশ মুখিয়ে আছিই বলা যায়। আজমের হুমায়ূন সংক্রান্ত লেখাপাতি আগেও পড়েছি।৷ হুমায়ূনকে পাঠ করার যে পদ্ধতি সেটা আজম বলার চেষ্টা করেন। হুমায়ূন আহমেদকে সঠিকভাবে এখনো যেহেতু পর্যালোচনা শুরু হয় নি, তাই হুমায়ূনের প্রশংসা/সমালোচনা যাই আমরা দেখি সব সারফেস লেভেলের। আজমই প্রথম(হয়তো একমাত্র) হুমায়ূনকে একাডেমিকভাবে ব্যবচ্ছেদ করছেন, তার বাক্যের গড়ন, সংলাপের গভীরতা নিয়ে কথা বলছেন। হুমায়ূন পাঠের এই যে পদ্ধতি এটি হুমায়ূনের মোহ থেকে বের হয়ে তার সমালোচনার রাস্তাটিও তৈরি করে দেয়। আজমকে ধন্যবাদ এজন্য! শুভকামনা।
আমার বইমেলা সংক্রান্ত ধারণাটাই জন্মাইসে হুমায়ূন আহমেদরে দেইখা। আমার ধারণা গোটা একটা প্রজন্ম এইভাবেই বইমেলা সম্পর্কে জানবার পারসে। বইয়ের মতো কাঠখোট্টা জিনিসের মধ্যেও গ্ল্যামারাস হইয়া উঠসিলেন হুমায়ূন। অনেক সময়ই ভাবসি, বড় হইয়া বই বের করুম, বইমেলাতেই। বড় হওয়ার সাথে সাথে বইয়ের বাজারের হাঁড়ির খবর আস্তে আস্তে বুঝতে শিখলাম। সেই হাঁড়ির খবরটা খুবই ভয়াবহ। হুমায়ূন আহমেদের সবচেয়ে বড় ক্রিটিক বোধ হয়, হুমায়ূন বাজারি লেখক এইটা। অথচ আজকালকার লেখকরা এইটারেই নিসে মোটিভেশন হিসাবে। হুমায়ূনের যেই পলিটিকাল, কালাচারাল সেন্স ছিল, হলপ কইরাই বলা যায়, আজকালকার 'হাইপে ওঠা সাহিত্যিক'দের সেই সেন্সটা জন্মবার আগেই তারা জনপ্রিয় হইয়া গেছেন। জনপ্রিয় হওয়াটারে খারাপ বলতেসি না,কিন্তু অন্তঃসারশুন্য অবস্থায় জনপ্রিয় হইয়া গেলে বিপদ আছে। বইয়ের বাজারের হাল খুব খারাপ। পাঠক তৈরি হওয়ার জায়গাটায় ভাটা আছে। আর ভালো পাঠক তৈরি না হইলে ভালো লেখক উইঠা আসা খুবই দূরহ একটা ব্যাপার। একজন লেখক ভালো লেখক হইয়া উঠে পাঠাভ্যাসের মাধ্যমে। যত ভালো পাঠক আপনি হইয়া উঠবেন, তত ভালো লেখক হওয়ার সম্ভাবনা আপনার মধ্যে তৈরি হবে। পাঠ মানে খালি পড়া না, পাঠ মানে দর্শন। এই দর্শন যার লিখা পড়তাসেন তার দর্শন, তারে বুঝবার দর্শন। এই দর্শন আয়ত্ত করবার না পারলে নিজের মধ্যে দেখার চোখ জন্মানো কঠিন। আর দেখার চোখ না হইলে, বোঝার চোখ হয় না। না বুঝলে লিখবেন কি ছাঁইপাশ? তাই তাড়াহুড়াই লেখতেই হবে এমন কোনো কথা নাই।
শিক্ষা, স্বাধীনতা, সমাজ, রাজনীতি, কালচার, সরকার এইগুলা নিয়া ৪০০ পৃষ্ঠার বই আইনস্টাইনই লিখবার পারে হাইজেনবার্গের কোয়ান্টাম ফিজিক্সের ফিলোসফি পড়তেসিলাম, আর খালি ভাবতেসি কোয়ান্টাম ফিজিক্সকে ভেতর থেকে বোঝার যে প্রচেষ্টা সেটাতে আমাদের কত খাদ!
র‍্যাগিং দিয়ে ভয়াবহ আজ্ঞাবহ দাস তৈরি করা যায়। আর আজ্ঞবহ দাস র‍্যাগিং এর লিগ্যাসিকে 'ইনটিমেসি বাড়ানোর উপায়' এ শিরোনামে এগিয়ে নিয়ে যায়। মনে রাখতে হবে, এই ইনটিমেসি আমলাতন্ত্রের ইনটিমেসি, মিলিটারির ইনটিমেসি! সুস্থ স্বাভাবিক সম্পর্কের ইনটিমেসি না!
সিনিয়র-জুনিয়র' সম্পর্কটাই একটা আমলাতান্ত্রিক আর কাঠামোতান্ত্রিক একটা সম্পর্ক৷ বলা যায় রাষ্ট্রীয় ব্যবস্থায় পরবর্তী জীবনে যে আমলাতন্ত্রের চর্চা একজন মানুষকে করতে হয় সেটার শুরুই করে র‍্যাগিং৷ অতএব র‍্যাগিং রাষ্ট্র ব্যবস্থা থেকে ভিন্ন কোনো কিছু নয়। 'সিনিয়র-জুনিয়র' নামক এ অঘোষিত প্রশাসন জুনিয়রের কোনো বেয়াদবি সম্পর্কে সালিশ বসানোর অধিকার তৈরি করে, বিচার করে এবং জুনিয়রকে অপরাধী হিসেবে পেলে থাপ্পড় মেরে শাসন ও করে। এবং এই অঘোষিত প্রশাসন জুনিয়রের ব্যক্তিগত জীবনে প্রবেশের অধিকারও রাখে। র‍্যাগ দিলে সিনিয়র-জুনিয়র সম্পর্ক আদতে ভালো হওয়ার কথা না, যেটিকে ক্ষমতাচর্চাকারীরা 'ভালো সম্পর্ক' বলে চালান সেটি মূলত ভালো আমলাতান্ত্রিক বা ক্ষমতাতান্ত্রিক সম্পর্ক। ---৮ অক্টোবর ২০১৯
যে ছেলেমেয়েরা মিছিলে যায়, প্রতিবাদে যায়, বাসায় গেলে তাদেরকে ‘পলিটিক্সে গেসে’ বইলা বইকেন না। তাদের খোঁচা দিয়ে কথা বলে জীবন দুর্বিষহ করে তুইলেন না। তাদের বন্ধু হইলে মিছিলে যায় বলে তাদের থেকে দূরত্ব বজায় রাইখেন না৷ শিক্ষক হইলে তাদের দিকে বিষদৃষ্টিতে তাকাইয়েন না। আপনি বিপদে পড়বেন, রেপড হবেন, রাস্তায় এক্সিডেন্টে মরবেন, এরাই আপনার জন্য দাঁড়াবে। বেঁচে থাকতে-থাকতে এদের সাথে পারলে দুই পা হাঁইটেন। নইলে সমর্থন দিয়েন। একটু হলেও নিরাপত্তাহীনতা কমবে। আপনার মত নিরাপদে থাকা কুল বুদ্ধিমান গাইরা আপনার বিপদেও নিরাপদেই থাকবে।”--রিয়াজুল আলম ভূঁইয়া
দুইন্নাটারে ভাতে মাইরা, পানিতে মাইরা, দারিদ্র‍্য-অনাহারে মাইরা, বোম-মিসাইল-বন ধ্বংস কইরা মাইরা অহনো অনেকে মনে করেন তৃতীয় বিশ্বযুদ্ধ শুরু হয় নাই!
শুভ জন্মদিন সত্যেন বোস। আফসোসের বিষয় হলো সত্যেন বোস, জামাল নজরুল ইসলামরা এখানে বিজ্ঞান শিক্ষার প্রচার প্রসারের জন্য যে কাজ করে গেছেন বা পরিকল্পনা করে গেছেন তার সিকিভাগও আমরা পূরণ করতে পারি নি। ভৌত বিজ্ঞানের জন্য গুরুত্বপূর্ণ একটা গবেষণা কেন্দ্র পর্যন্ত আমাদের নাই। আছে মিলিয়ন ডলারে অন্য থেকে স্যাটেলাইট কিনে সে স্যাটেলাইট আবার আরেকজনকে মিলিয়ন ডলার দিয়ে লঞ্চ করায়ে ক্রেডিট নেয়ার ফুটানি, আছে উন্নয়নের নামে কোটি কোটি টাকার মেগা প্রজেক্ট আর লুটপাটের ধান্দা৷ ভৌত বিজ্ঞান গবেষণা কেন্দ্র করাটা একটা বিপ্লবের মতো। সেই বিপ্লব একদিকে যেমন বিজ্ঞান শিক্ষায় অগ্রগতি এনে দেয় অন্যদিকে বিজ্ঞানের দর্শন, বিজ্ঞানের সাথে অন্যান্য ডিসিপ্লিনের যোগাযোগ স্থাপনে গুরুত্বপূর্ণ ভূমিকা পালন করে। মৌলিক কাজ করার সুযোগ তৈরি না হলে একটা কেন হাজারটা স্যাটেলাইট পাঠাইলেও লাভ হবে না। ঐ তলাবিহীন ঝুড়িই রয়ে যাব! 
বাংলাদেশের বিশ্ববিদ্যালয়গুলোর মধ্যে সবচেয়ে বড় ম্যুরাল হচ্ছে শাবিপ্রবিতে। সাধারণ শিক্ষার্থীদের উদ্যোগে। আসন্ন ৩য় সমাবর্তনকে সামনে রেখে, অগ্রজদের একটি সুন্দর ক্যাম্পাস উপহার দেয়ার লক্ষ্যে আমাদের এ আয়োজন। এ আয়োজন অনুজদের জন্যও। যে ফুলগুলো ফুটি ফুটি করছে এখন, কিছুদিনেই ফুটবে তাদের প্রতি বার্তা দেবে এ ম্যুরাল। এ ম্যুরাল তাদের বলবে- "হাল ছেড়ো না বন্ধু বরং কণ্ঠ ছাড়ো জোরে, দেখা হবে তোমায় আমায় অন্য গানের ভোরে! "
ঔপনিবেশিক শাসন যে এলাকাগুলোতে হয়েছে সে অঞ্চলগুলোর মানুষের একটা টেন্ডেন্সির জায়গা হলো তার চেয়ে নিচু ক্ষমতা-শ্রেণির কারো কাছ থেকে 'স্যার' ডাক শুনতে চাওয়া। এই স্যার ডাক শুনলে তাদের মধ্যে একটা 'ইন্টারনাল প্রাইড ' তৈরি হয়। সেটা পুলিশ হোক, অন্য প্রশাসনিক কর্মকর্তা হোক, প্রকৌশলী হোক, ডাক্তার হোক বা অন্যকিছু। একটা পদ অর্জন করতে পারলেই তাদের অবস্থা 'আমারে অহন থেইকা স্যার ডাকবে' মতন হয়ে যায়৷ যাউজ্ঞা বুঝলে বুঝপাতা, না বুঝলে তেজপাতা!
মুক্তিযুদ্ধকে আমার কখনোই কেবল বাংলাদেশ-পাকিস্তানের একটা যুদ্ধ বলে মনে হয় নি, এটা মুক্তিযুদ্ধের স্পিরিট আর আকাঙ্ক্ষার জায়গাটাকে অনেক ছোটো করে ফেলে। মুক্তিযুদ্ধ সমগ্র বিশ্বের মুক্তিকামী মানুষের মুক্তির জন্য লড়াই করার একটা প্রতীক। শোষকের বিরুদ্ধে শোষিতের দাঁড়ানোর প্রতীক,নিপীড়কের বিরুদ্ধে নিপীড়িতের লড়াই। বুদ্ধিজীবী দিবসে দেখলাম , বুদ্ধিজীবীদের নিয়ে কান্না জুড়ে দেয়া এক শ্রেণীকে। সবচেয়ে বেশি কাঁদছে এ শ্রেণীই। অথচ একটা সময়ে শহীদুল, মাইদুলকে যখন জেলে নিয়ে যাওয়া হয় সবচেয়ে বেশি উল্লাস এ শ্রেণীর ছিলো, বৈধতা দিচ্ছিলো এ শ্রেণীই। মুক্তিযুদ্ধের সময় পাকিস্তানি সেনাবাহিনীর গণহত্যার কথা বলা ব্যক্তি নিমিষেই ক্রসফায়ারকে বৈধতা প্রদান করে। ধর্ষণের শিকার নারীর কথা বলে ডুকরে কান্না করা ব্যক্তি একদিকে কাপড়ের দোহাই দিতে ব্যস্ত,অন্যদিকে বেশ্যা বলে গাল দিতে। শুধু পাকিস্তান বিদ্বেষ কখনোই মুক্তিযুদ্ধের চেতনা হতে পারে না,কখনোই না। সাম্য,মর্যাদার কথা বলতে হবে, মুক্তির কথা বলতে, বিজয় মানেই শত্রুর আত্মসমর্পণ না শুধু,বিজয় আরো মহৎ কিছু। মুক্তিযুদ্ধের চেতনা চেতনা বলে মুখে ফেনা তুললে হবে না শুধু। চেতনা এবস্ট্রাক্ট জিনিস। ধারণ করার বিষয়। দেখানোর বিষয় না। শোষকের বিরুদ্ধে শোষিতের প্রত্যেকটা লড়াইই মুক্তিযুদ্ধ, অন্যায়ের বিরুদ্ধে ন্যায়ের কথা বলার জায়গাটাই মুক্তিযুদ্ধ। মুক্তির জন্য যুদ্ধ, যে যুদ্ধ মানবিকতার কথা বলে, যে যুদ্ধ মানবমুক্তির কথা বলে,কারণ মানবমুক্তি ছাড়া যে স্বাধীনতার মূল্য নেই। " আমার মুক্তি আলোয় আলোয় এই আকাশে, আমার মুক্তি ধুলায় ধুলায় ঘাসে ঘাসে ॥ "
পাব্লিক বিশ্ববিদ্যালয় মানে কি সরকারি বিশ্ববিদ্যালয়? শাবিপ্রবির আন্দোলনে কিংবা এরও আগে থেকে পাব্লিক বিশ্ববিদ্যালয়ের বাংলাটা সরকারি বিশ্ববিদ্যালয় হিসেবে করা হয়। অনেক পড়াশুনা করা লোকজনকেই এই 'সরকারি বিশ্ববিদ্যালয়' টার্মটি ব্যবহার করতে দেখেছি। এটা গুরুতর একটা ব্যাপার। সরকারের আদৌ কি নিজস্ব কোনো অর্থ আছে? সরকার হচ্ছে জনগণের ম্যানেজার। জনগণের অর্থকেই সে বিশ্ববিদ্যালয়গুলোকে প্রদান করে। একটা কোম্পানির অর্থায়ন যদি 'ক' করে, ম্যানেজার যদি 'খ' হয় তাহলে আমরা কি মালিক 'খ' কে বলি না 'ক' কে? সরকারি বিশ্ববিদ্যালয় বলা মানেই ম্যানেজারকে মালিক বানায়ে দেয়া। দ্বিতীয় যে গুরুত্বপূর্ণ ব্যাপারটি, সেটা হলো জনগণ যদি মালিক না হয় তবে ,সরকার চাইলেই যা ইচ্ছে তাই করার অধিকার রাখে। সরকারি বিশ্ববিদ্যালয় বলাটা একটা বিশ্ববিদ্যালয়কে এরূপ স্বীকৃতিই দেয়। তখন কি আর আন্দোলন, কথা বলার গ্রাউন্ড থাকে? অটোনমি বা স্বায়ত্তশাসনের অর্থ হচ্ছে স্ব-আয়ত্ত শাসন। স্থানীয় সরকারের মতো অনেকটা বিষয়টি। সে স্বায়ত্তশাসন একাডেমিক, প্রশাসনিক বিভিন্ন রকমের হতে পারে একটা বিশ্ববিদ্যালয়ে। এবং এমনও হতে পারে একাডেমিক কাজে প্রশাসনের নাক গলানোর এখতিয়ারও বাতিল করা হতে পারে স্বায়ত্তশাসনে। চারটি পাব্লিক বিশ্ববিদ্যালয়ে স্বায়ত্তশাসনের অর্থ হচ্ছে ম্যানেজারিয়াল বডি তারা নিজেরাই ঠিক করতে পারে। আর বাকিগুলোর ক্ষেত্রে সিনেট না থাকায় সে সিদ্ধান্ত সরকারিভাবে আসে। এর অর্থ কিন্তু সরকার মালিক না। এখনো ম্যানেজারই থাকে। শুধু মধ্যবর্তী কাজটি তারা করে। অতএব মালিকানা এখনো জনগণেরই থাকে । এবং পাব্লিক বিশ্ববিদ্যালয় মানে এখনো গণ-বিশ্ববিদ্যালয়ই থাকে।
এই আন্দোলনের সাফল্যকে দুইভাবে হিসাব করা যেতে পারে। প্রথমটা কাগজে কলমের হিসাব। দাবি দাওয়া আদায়, না আদায় হওয়ার জায়গাটি থেকে। আর দ্বিতীয়টি এই আন্দোলন লিগ্যাসি তৈরির জায়গাটি ধরে রাখতে পেরেছে কিনা৷ এটা অনেকটা এবস্ট্রাক্ট একটা আলাপ। তবুও আজকে খুশির দিনে একটু এবস্ট্রাক্ট আলাপ তো করাই যায়। ২০১৬ সালের পর এই প্রথম ক্যাম্পাসের সাধারণ শিক্ষার্থীদের কোনো আন্দোলনের ফসল ঘরে ওঠল। এই ওঠাটা আমাদের জন্য খুব গুরুত্বপূর্ণ ছিল৷ ২০১৬ সালের ভর্তি ফরমের দাম বৃদ্ধি, ভর্তি জালিয়াতির বিরুদ্ধে গড়ে ওঠা আন্দোলন হয়তো আমাদের চৈতন্যে আসা সর্বশেষ এরকম আন্দোলন৷ সেই ধারাবাহিকতায় ক্যাম্পাস পেয়েছিল পৌষানল। ক্যাম্পাসের গণতান্ত্রিক পরিবেশের বিলোপ ও ঘটে পৌষানলের গ্রাফিতি মুছে দেয়ার মাধ্যমে। মাঝের তিন বছরের সেই তীব্র ব্যথা আর গণতান্ত্রিকভাবে বন্ধ্যা সময়টি আমরা পার করেছি। তাই এই আন্দোলনটা আমাদের জন্য খুব গুরুত্বপূর্ণ ছিল। আমাদের শুরুটা ছিল সেই পৌষানলে। সেই পৌষানল, আর পূর্ববর্তী আন্দোলন আমাদের পথ দেখিয়েছে। সেই দেখানো পথেই আমরা আমাদের গণতান্ত্রিক ক্যাম্পাস দাবি করেছি, আমাদের গণতান্ত্রিক ক্যাম্পাসের রূপরেখা প্রদান করেছি। কিন্তু গণতন্ত্র প্র‍্যাক্টিসের বিষয়। সেই প্র‍্যাক্টিসটাই এই আন্দোলনের লিগ্যাসি বহন করে। যে সিভিল ডিজঅবিডিয়েন্সের মাধ্যমে আমরা আমাদের পথচলা শুরু করেছিলাম, সেই ডিজঅবিডিডিয়েন্সকেই আমরা আমাদের অধিকাররূপে স্থাপন করতে সক্ষম হয়েছি। অর্থাৎ আমরা সক্ষম হয়েছি আমাদের কর্মকাণ্ডের যৌক্তিকতা প্রমাণ করতে। তার সবচেয়ে বড় প্রমাণ আমাদের দেয়া সমাবর্তন উপলক্ষ্যে গ্রাফিতি করতে চাওয়ার বিষয়টিতে উপাচার্য মহোদয়ের সংশ্লিষ্ট হতে চাওয়ার ঘটনাটি দেয়। আমাদের গণতান্ত্রিক ক্যাম্পাস চাওয়ার আন্দোলনে আমরা কিরূপ গণতন্ত্র সর্বত্র বজায় রেখেছি সেটাই আসলে লিগ্যাসি তৈরির জায়গা। ক্যাম্পাসে গত তিনবছরে আমার দেখা সবচেয়ে পরিচ্ছন্ন আন্দোলন ছিল এটি। ব্যক্তিগত/গোষ্ঠীগত প্রস্তাবনা ছিল এখানে প্রচুর। কিন্তু সিদ্ধান্ত ছিল সবসময়ই গণতান্ত্রিক। 'আমি' থেকে 'আমরা' হয়ে ওঠতে পেরেছি বলেই আজকে এই আন্দোলনের ফসল আমরা ঘরে তুলতে পেরেছি। তাই সকল শুভকামনা আমাদের জন্যই, 'আমি' থেকে 'আমরা' হয়ে ওঠার জন্য। শাবিপ্রবির গণতান্ত্রিক পরিবেশ বজায় থাকুক। শিক্ষার্থীবান্ধব শাবিপ্রবি বজায় থাকুক। 
শাবিপ্রবির আমাদের আন্দোলনের আশু দাবিগুলো যৌক্তিক এবং বাস্তবিক। আমরা জোর দিয়েই বলতে চাই এই দাবিগুলোই আমাদেরকে আমাদের প্রাণের শাবিপ্রবির দিকে এগিয়ে নিয়ে যাবে। আজকে ৮ ই ডিসেম্বর ২০১৯, আমরা, সাধারণ শিক্ষার্থীরা জোর দিয়ে আরো একবার বলছি, আমরা প্রশাসনিক স্বৈরতন্ত্র চাই না। আমাদের ধমনীতে নূর হোসেনের রক্ত। আমরা সর্বাত্মক গণতন্ত্র চাই। গণতন্ত্রের পথে আমরা আপোষহীন। আমরা দাবি করছি আমাদের জন্য একটি গণতান্ত্রিক ক্যাম্পাসের, আমরা দাবি করছি আমাদের অনুজদের, তাদের অনুজদের একটি গণতান্ত্রিক পরিবেশ দেয়ার জন্য। এই দাবিই আমাদের দায়। একজন শিক্ষার্থীর দায়, একজন মানুষের দায়। একনজরে দেখে নেয়া যাক আমাদের আশু দাবিগুলোর দিকে। ১) ক্যাম্পাসে সর্বাত্মক গণতান্ত্রিক পরিবেশ নিশ্চিত করতে হবে। সভা, সমাবেশ, পথচিত্র, দেয়ালচিত্র বা শিক্ষার্থীদের কোনো আয়োজনে কোনোরূপ বিধিনিষেধ আরোপ করা যাবে না৷ ২) আসন্ন সমাবর্তন উপলক্ষে হল বন্ধের ঘোষণা প্রত্যাহার করতে হবে, বছরে ৩৬৫ দিনই হল খোলা রাখতে হবে। ৩) ছেলে ও মেয়েদের হলে প্রবেশ ও বের হওয়ার ক্ষেত্রে অযৌক্তিক বৈষম্য ও সময়সীমা চাপিয়ে দেয়া যাবে না ও ছাত্রছাত্রীদের ওপর কোনোপ্রকার নৈতিক খবরদারি চালানো যাবে না। ৪) ক্যাফেটেরিয়ার খাবারের মান বাড়াতে হবে, দাম কমাতে হবে। টঙগুলোত্র ভারী খাবার যেমনঃ ভাত, রুটি ইত্যাদি রাখার অনুমতি দিতে হবে। টঙ দোকান খোলা রাখার ক্ষেত্রে কোনো সময়সীমা বেঁধে দেয়া যাবে না। ৫) রাত ১০ টা পর্যন্ত লাইব্রেরি খোলা রাখতে হবে৷ একাডেমিক আওয়ারের পরও একাডেমিক বিল্ডিংগুলোর কিছু কক্ষকে রিডিং রুম হিসেবে বরাদ্দ দিতে হবে, অথবা সব বিভাগের সেমিনার লাইব্রেরি খোলা রাখতে হবে৷ ৬) সংগঠনগুলোতে ভেন্যু বরাদ্দের ক্ষেত্রে কোনোপ্রকার অর্থ নেওয়া যাবে না৷ কক্ষ বরাদ্দের ক্ষেত্রে পক্ষপাতদুষ্ট আচরণ করা যাবে না৷ এখানে এমন কোনো দাবি নেই যেটি খুব বড় চাওয়া। বরং এই বিষয়গুলো এতদিন ছিল না, এটা প্রমাণ করে কতটা খারাপ অবস্থার মধ্যে আমরা ছিলাম। আন্দোলনের সাথে শুরু থেকে সংশ্লিষ্ট থাকায় এই ছয়টি দাবি নিয়ে খুব ভেতর থেকে জানার, বোঝার সুযোগ হয়েছে৷ যেসব প্রতিযুক্তি এখানে আসে সেগুলোকে যুক্তিখন্ডন অনেকবারই করা হয়েছে। বিশ্ববিদ্যালয়ে আমরা কতটা মানবেতর জীবন যাপন করি তার স্বাক্ষর রাখে এই দাবিগুলো। একটা পাব্লিক বিশ্ববিদ্যালয়ের ক্যাম্পাসের ভেতরে কেন আমরা ন্যায্য মূল্যে খাবার পাব না? কেন আমরা আমাদের মতো করে সভা সমাবেশ, প্রতিবাদ মিছিল করতে পারব না? কেন পথচিত্র, দেয়ালচিত্রে নিষেধাজ্ঞা থাকবে? মানুষের মানবিক গুণাবলিগুলোর বিকাশ ঘটে অধিকার পাওয়ার বিষয় থেকে। প্রতি পদে অধিকার বঞ্চিত হলে স্বাভাবিক মানবিক গুণাবলি কিভাবে বিকশিত হবে? মানুষমাত্রই স্বাধীন প্রাণি৷ হলে ঢোকা বা প্রবেশ করা যতটা না গণতান্ত্রিক অধিকার তার চেয়ে বেশি মানবিক অধিকার। একজন মানুষের যদি তার আবাসস্থলে স্বতঃস্ফূর্ত আসা যাওয়ার অধিকার না থাকে তবে সেটা তার মানবিক অধিকারে হস্তক্ষেপ। একজন শিক্ষার্থীও যদি চায় সারারাত সে যেকোনো সময়ে সে হলে প্রবেশ করতে পারবে, বের হতে পারবে, তবে সেটাই হতে হবে। কেন তাকে টিউশনির যুক্তি দেখাতে হবে? অথবা কেন তাকে 'যথোপযুক্ত যুক্তি' দেখাতে হবে? একটি যুক্তি যথোপযুক্ত কিনা সেটা কে নির্ধারণ করবে? আর পাব্লিক বিশ্ববিদ্যালয়ের হল থাকবে সারাবছর খোলা। একজন শিক্ষার্থীও যদি চায় তবে তাকে হলে আবাসনের ব্যবস্থা করতে হবে সারাবছর। এটার জন্য বিশ্ববিদ্যালয় কর্তৃপক্ষ জনগণের কাছে ও শিক্ষার্থীদের কাছে দায়বদ্ধ৷ কোনো শিক্ষক বা প্রশাসনিক কর্মকর্তা একজন শিক্ষার্থীকে/মানুষকে নৈতিক খবরদারি করার এখতিয়ার রাখে না। তাঁদের অধিকার নেই কারো ব্যক্তিগত জীবন নিয়ে প্রশ্ন করার, বা একজন শিক্ষার্থীর বাসায় ফোন দেয়ার। এটা আইনতই ব্যক্তি স্বাধীনতার ওপর সরাসরি হস্তক্ষেপ। জনগণের ট্যাক্সের টাকায় নৈতিক খবরদারি করার জন্য জনগণ কাউকে নিয়োগ দেয় না। আমরা সব নিষিদ্ধের শাবিপ্রবিকে নিষিদ্ধ করার দাবি তুলেছি। কোনোপ্রকার নিষেধাজ্ঞা নিয়ে আমরা বিশ্ববিদ্যালয় জীবন পার করতে চাই না। তাই স্পষ্ট করেই বলতে চাই, "শিক্ষার্থীবান্ধব শাবিপ্রবি চাই।শিক্ষার্থীবান্ধব শাবিপ্রবি আমাদের অধিকার। শিক্ষার্থীবান্ধব শাবিপ্রবি নিশ্চিত করো। "
সাধারণ শিক্ষার্থীদের প্রতিনিধি দল উপাচার্যের সাথে দাবিদাওয়া নিয়ে আলোচনা করতে গিয়েছেন৷ সাধারণ শিক্ষার্থীরা উপাচার্য ভবনের সামনে অবস্থান নিয়েছে৷ যারা যারা এখনো আসেন নি জলদি চলে আসুন!
শাবিপ্রবিতে চলমান শিক্ষার্থীদের আন্দোলনের সর্বশেষ অবস্থা হচ্ছে, প্রশাসনের পক্ষ থেকে কয়েকটি দাবির আংশিক মানার খসড়া সিদ্ধান্ত এসেছে। কিন্তু সেটি সম্পূর্ণরূপে শিক্ষার্থীদের সন্তুষ্ট করতে পারে নি৷ তাই আগামীকাল সকালে উপাচার্যের সাথে সাধারণ শিক্ষার্থীদের একটি প্রতিনিধি দলের আলাপ আলোচনা হবে৷ আলোচনার সিদ্ধান্তের উপর পরবর্তী কর্মসূচি কেমন হবে সেটা নির্ধারণ করবে সাধারণ শিক্ষার্থীরা। আগামীকাল নয়টায় তাই উপাচার্যের কার্যালয়ের সামনে একত্রিত হবে সাধারণ শিক্ষার্থীরা। এই ফাঁকে সকলের আরেকবার দাবিদাওয়া সংক্রান্ত একটা স্টাডি করে ফেলা উচিত!
এই দেশে একেকটা রূম্পা ততদিন ঝড়ে পড়বে, যতদিন ধর্ষণ সংস্কৃতির গোড়ায় আঘাত করা হবে না। ধর্ষণ সংস্কৃতি ওতপ্রোতভাবে জড়িত অবমাননাকর সংস্কৃতি(এবিউজিভ কালচার) এর সাথে। এই অবমাননাকর সংস্কৃতিতে আক্রান্ত আমি আপনি সকলেই। আর ঠিক এই জিনিসটাই ফুয়েলিং করে ধর্ষক/পটেনশ্যাল ধর্ষক তৈরিতে। অদ্ভুত হিপোক্রেসির জায়গা থেকে আমরা বুদ্ধিজীবী-অবুদ্ধিজীবীরা ধর্ষণের সমালোচনা করি। আইনের সুশাসনের কথা বলে যে দায়সারা আলাপ এখানে করা হয় সেই দায়সারা আলাপের সমালোচনা এখন খুবই গুরুত্বপূর্ণ হয়ে পড়েছে৷ দুটো ঘটনার প্লটকে আমি প্যারালালি হাজির করি৷ ৬ ই ডিসেম্বর ২০১৯, এই দিনটিতে বাংলাদেশে অবস্থানকারী শিক্ষিত ফেসবুক ব্যবহারকারীর দেয়ালে দুইটি ঘটনা সমান্তরালে ঘুরে বেড়াচ্ছে। প্রথমটি রূম্পার ধর্ষণ ও হত্যা৷ দ্বিতীয়টি মিথিলার দ্বিতীয় বিয়ে। প্রথমটির জন্য কান্নাকাটি চলছে আর দ্বিতীয়টির জন্য পাব্লিক শেইমিং৷ সম্পর্ক খুঁজে পাচ্ছেন না? একটু কানেক্ট করা যায় কিনা দেখি। মিথিলার দ্বিতীয় বিয়ের খবরে সুশীল-ভদ্র-সভ্য-অসভ্য-অশ্লীল সকল সমাজ যে মোরাল পয়েন্ট অব ভিউ থেকে ক্যারেক্টার এসাসিনেশন করছে সেটা অবমাননাকর সংস্কৃতিরই অংশ। এই চিন্তা পুলিশি প্রক্রিয়া হিজাব লজিকের চেয়ে কম ভয়ংকর না। সেই একই ব্যক্তি যখন রূম্পার ধর্ষণ ও হত্যায় ফেটে পড়ছে তখন সেটা আসলে কিসের নির্দেশক? যে ধর্ষণ সংস্কৃতিকে মাথা চাড়া দিয়ে আমি-আপনিই বড় করে তুলছি। জেনে বুঝে, অথবা না জেনে না বুঝে, সেই চিন্তা পুলিশি প্রক্রিয়া থেকে ধরে অবমাননাকর সংস্কৃতির যাবতীয় উপাদান-ইভটিজিং,সেক্সিস্ট মন্তব্য এইগুলো প্রত্যেকটাই ধর্ষণ সংস্কৃতি তথা ধর্ষণের যে ভিত সেটাকে আরো শক্ত থেকে শক্তিশালী করছে। সোজা বাংলায় কথাটা হচ্ছে, যতদিন পর্যন্ত গালিগালাজের সংস্কৃতি, আগ্রাসনমূলক সংস্কৃতি, এডাল্ট জোকের আড়ালে সেক্সিস্ট মন্তব্য করার সংস্কৃতি, পাশের মেয়েটাকে নিয়ে মন্তব্য করার সংস্কৃতি (তার পার্সোনাল স্পেইস থেকে ধরে চলন-জীবন ধারণ নিয়ে মন্তব্য) থেকে আমরা বের হয়ে আসতে পারব না ততদিন পর্যন্ত প্রত্যেকটা ধর্ষক ধর্ষণ করার কারণ খুঁজে পাবে, প্রত্যেকটা আইন সেই ধর্ষককে বাঁচাবার লুপ হোল খুঁজে পাবে।
আইডেন্টিটি গঠন করতে পারাটা যেকোনো প্রতিবাদের গুরুত্বপূর্ণ একটা বিষয়। যদি একটা টোটালিটারিয়ান সিস্টেম বিবেচনা করা হয়, সেই সিস্টেম অনেকগুলা আইডেন্টিটির মধ্যে থেকে একটা আইডেন্টিটিকে নিয়ে বাকিগুলোকে 'অপরায়ন' বা 'আদারাইজেশন' প্রক্রিয়ায় ফেলে দেয়। শাবিপ্রবির চলমান আন্দোলনে সেই অপরায়ন প্রক্রিয়ায় যাতে আইডেন্টিটির জায়গাটি সংকীর্ণ না হয় সেজন্য সাধারণ শিক্ষার্থী পরিচয়টিই মুখ্য হচ্ছে। এখানে আমরা বারবার কথা বলছি, 'আমি' থেকে 'আমরা' হওয়ার। আমি থেকে আমরা হওয়ার যে শক্তি, সে শক্তি বিরাট এক প্রতিরোধ গড়ে তুলতে সক্ষম। তাই আমরা ডিপার্টমেন্ট, সংগঠন,সেশন সব ভুলে এমন একটি আইডেন্টিটি গঠন করছি যেটা আমাদের সবার মধ্যে সাধারণ। সবচেয়ে বড় বিষয় হচ্ছে, এখানে উপস্থিত সকলে সমস্বরে "আমরা নেতা চাই না" এই কথা বলার মাধ্যমে আসলে এটা বুঝিয়েছে এই প্রতিবাদ-আন্দোলনে সবাইই নেতা। ঠিক 'আমরা সবাই রাজা'র মতো। কেউ এখানে সাংস্কৃতিক বিষয়ে পারদর্শিতা দেখাচ্ছে তো কেউ সাংগঠিক কর্মকান্ডে। আর দিনশেষে সব ছোটো ছোটো ইউনিটের কাজের মধ্যে সমন্বয় হয়ে সবার মাঝে এসে সবার মতামতের ভিত্তিতে সিদ্ধান্ত গৃহীত হচ্ছে। আর এটাই গণতান্ত্রিক ক্যাম্পাসের একটা গণতান্ত্রিক আন্দোলনেরও রূপরেখা বাতলে দিচ্ছে।
পৌষানল ২০১৭ সালে এমনই একদিনে ক্যাম্পাসজুড়ে আগুন জ্বালিয়ে দেয় পৌষানল। দ্রোহের আগুন। এই দ্রোহ ছড়িয়ে যায় পুরো ক্যাম্পাসে৷ সেই দ্রোহের আঁচটুকু ক্যাম্পাসে যখন আসি তখন কিছুটা পাই। একটা প্রোগ্রাম যেটাকে আমি কখনো দেখি নাই সেটার প্রতি আলাদা একটা ফ্যাসিনেশন জাগা শুরু হয়েছিল। হয়তোবা আন্দোলনের মুখগুলোর সাথে শুরু থেকে একটা সম্পর্ক থাকায় সেটা আরো বেড়ে যায়। সেই পৌষের অনল আমাদেরকে নতুন একটা সূচনা দিয়েছিল। মাঝখানে আমরা একটা বন্ধ্যা সময় পার করেছি। গ্রাফিতি করতে পারিনি, মন খুলে গান গাইতে পারি নি, কথা বলতে পারি নি৷ সেই দিনগুলোর শুরু হয়েছিল পৌষানলের গ্রাফিতিতে রঙ চড়ানোর মাধ্যমে। আমরা, অর্বাচীনরা নতুনের সূচনা করছি তাই আবার সেই পৌষানল থেকে। পৌষানলের সেই আগুনটা আমাদের নতুন পথের সন্ধান দিবে, পথিকৃৎ হবে। আমরা এসেছি গান গাইতে, আমরা এসেছি নিষিদ্ধকে নিষিদ্ধ করার দাবী তুলে। #অর্বাচীন #পৌষানল 
আজকে বিকাল পাঁচটায় বাস্কেটবল গ্রাউন্ডে আমাদের ক্যাম্পাসকে প্রাণ ফিরিয়ে দেব৷ কবিতায়-গানে, রঙতুলিতে, খিচুড়িতে আমরা প্রাণবন্ত শাবিপ্রবিকে দাবী করব। তাই 'আমি' ভুলে 'আমরা' হয়ে চলে আসি বাস্কেটবল গ্রাউন্ডে!
