স্বামী স্ত্রীদের বলব, একে অপরের উপর সহনশীল হোন। স্বামী-স্ত্রী কেউ কারো শত্রু হতে পারে না, নয় শত্রুপক্ষ। আপনার চাহিদা যদি আকাশ পরিমাণ হয় বা চরিত্র খারাপ হয়, তবে আপনার লাইফ পার্টনার, কোনো রাজার প্রিন্স বা প্রিন্সেস হলেও সন্তুষ্ট হতে পারবেন না। অন্যের দিকে কুদৃষ্টি পড়বেই। ফলে মত্ত হতে পারেন পরকিয়ায়। ইহকাল পরকাল সব শেষ। আপনাদের জোড়া নিয়েই সন্তুষ্ট থাকুন, শুকরিয়া করুন আল্লাহপাকের। বিয়ে একটাই, জীবন একটাই (প্রয়োজনীয় ব্যতিক্রম ছাড়া)। শান্তিতে থাকুন। মেয়েদের প্রতি অনুরোধ, বিয়ে হয়ে নতুন সংসারে গিয়েই সন্তোষজনক কোনো কারণ ছাড়াই স্বামীকে তার বাবা মা পরিবার থেকে আলাদা করার চেষ্টা করবেন না। স্বামীকে বুঝতে দিন আপনি সেখানে ভাল আছেন, না মন্দ আছেন। সিদ্ধান্ত তাকেই নিতে দিন। যদিও মাম্মি'জ বয়'দের জন্য স্ত্রীকে খুশি করা বা স্ত্রীর হক আদায় করা প্রায় অসম্ভব। শশুর শাশুরির প্রতি অনুরোধ, নিজের মেয়েকে যা ভাবেন, তার কাছ থেকে যা চাইবেন, পরের মেয়ের সাথেও ঠিক একই ব্যবহার করুন। ছেলের সংসারের শান্তি রক্ষায় শাশুরির ভূমিকা অপরিসীম। আবার ননদ, দেবর, ননাস অনেক সময় শান্তিতে ধ্বংস ডেকে আনে। সংসারের অশান্তি, দুনিয়ার জাহান্নাম। স্বামীদের একটা কঠিন দায়িত্ব পালন করতে হয়, তা হচ্ছে মা এবং স্ত্রীর মাঝে শান্তিপূর্ণ সমন্বয় সাধন। দুই পাশের হক আপনাকে কঠিনভাবে আদায় করতেই হবে। অথচ অনেক সময় দেখা যায়, স্বামী, শশুর-শাশুরি, দেবর, ননদ সবাই মিলে যুদ্ধক্ষেত্রে একা বৌ-কে প্রতিপক্ষ বানিয়ে ফেলে। কেউ ভাবে না, এক বাবা মা এর বুক খালি করে আসা অসহায় মেয়েটির কথা। এসব সমস্যা অবশেষে বাচ্চাদের জীবন ধ্বংসের পথে নিয়ে যায়। বাবা মায়ের প্রতি অনুরোধ, ছেলে আর মেয়ের মাঝে পার্থক্য করবেন না। তাদের উভয়কে আইন অনুযায়ী সম্পত্তি কড়ায়গণ্ডায় বুঝিয়ে দিন। ভাইরা ভুলেও বোনদের ঠকাবেন না। জান্নাত নয়, জাহান্নাম কনফার্ম হয়ে যাবে তাহলে। আল্লাহ আমাদের ক্ষমা ও হেফাজত করুন। দুনিয়ার সবচেয়ে সহজ কাজ হচ্ছে সরি বলা বা বিনয়ী হওয়া, যার সুফল সবচেয়ে বেশি। ঝগড়া করেছেন? পাশে গিয়ে বসুন, হাতে হাত রাখুন। জোর করে হলেও ধরুন। সরি বলুন, জড়িয়ে ধরুন, মাথায় হাত বুলিয়ে দিন। দেখুন তো কতক্ষণ রাগ করে থাকতে পারে। আপনারা কেউই কিন্তু একে অপরের শত্রু নন। আপনার স্বামী বা স্ত্রী। আপনার অনাগত সন্তান বা সন্তানের মা কিংবা বাবা। ভালবাসা তো ক্ষয় হতে পারে না। আমার খুব ক্লোজ দুই সরকারি কর্মকর্তা দুই বিয়ে করেছিলেন। দেখা হলে তারা কেমন আছেন জানতে চাইলে দুইজনেই উত্তর দিতেন, যেদিন ২য় কবুল বলেছি, সেদিনই জাহান্নাম কিনে নিয়েছি। তাঁরা দুইজনই ঘটনা চক্রে দ্বিতীয় বিয়ে করেছিলেন।
আজ চট্টগ্রামে করোনায় আক্রান্ত হয়ে মা ও শিশু হাসপাতালের এক ডাক্তার মা' মৃত্যুবরণ করলেন। করোনায় ওনার কিডনি ক্ষতিগ্রস্ত হওয়ায় ডায়ালাইসিস চলছিল। এই অবস্থায় মারা যায় পেটে সাত মাসের অনাগত সন্তান। তারপর চলে গেলেন ডাক্তার মা। বয়স ছিল মাত্র ৩০ এর মত। আমাদের খুব ক্লোজ ছিলেন ওনার শ্বাশুরি। ইন্না লিল্লাহি ওয়া ইন্না ইলাইহি রাজিউন। আল্লাহপাক জান্নাতবাসী করুন তাঁদের। হে আমাদের মহান রব, আপনি আমাদের ক্ষমা করুন ও রক্ষা করুন এই মহাবিপদ থেকে।
আজ আমাদের বিয়ের ২৯ বছর পূর্ণ হলো। না, এ কোনো বার্ষিকী বা দিবস পালন নয়। প্রবহমান দীর্ঘ এক পথ। হাসি, কান্না, দু:খ, কষ্ট, আনন্দ বেদনা থাকলেও পথটি ছিল মসৃণ এবং আলোকিত। দুটি রহমতের কন্যা সন্তান দিয়েছেন আল্লাহপাক। সংসার নিয়ে লাখো কোটি শুকরিয়া তাঁর দরবারে। বিয়ের রাতে স্ত্রীকে নিয়ে আসার সময় শ্বশুর শ্বাশুরির মাথায় হাত দিয়ে বলেছিলাম, আপনাদের মেয়ে নিয়ে গেলাম, কথা দিচ্ছি জীবনে কখনো কাঁদাব না। কথা রেখেছি। কখনো জেনেশুনে কষ্ট দেইনি, ঝগড়া করিনি, ধমক দিয়ে বা উচ্চস্বরে কথা বলিনি। এক বাবা মায়ের বুক খালি করে মেয়ে নিয়ে এসেছি, এই অনুভূতিটুকুই সংসার জীবনে অপার শান্তি নিয়ে এসেছে। স্ত্রী এবং তার পরিবারকে কখনোই অমর্যাদা এবং অসন্মান করিনি, ফলে পেয়েছি অপরিসীম ভালবাসা। স্ত্রীকে কখনো হোস্টাইল বা শত্রুপক্ষ মনে করিনি। সে ইহকালে এবং পরকালেও আমার হুর (যদি আল্লাহ কবুল করেন)। আমি আমার স্ত্রীকে ভালবাসি, যেহেতু সে আমার জীবনসঙ্গিনী। ভালবাসি যেহেতু সে আমার বাচ্চাদের মা। সব ভালবাসা শুধু তার জন্য। যেহেতু সে আমাকে এবং আমাদের বাচ্চাদের আগলে রেখেছে। শুকরিয়া মহান রবের। দীর্ঘ ১৮ বছর আমরা বাবা মা, ভাই, ভাইয়ের পরিবার সহ একসাথে চট্টগ্রামে কাটিয়ে আসলাম। কখনো অশান্তি হয়নি। আলহামদুলিল্লাহ। ছোট্ট এ জীবনে গন্তব্য সাড়ে তিনহাত। শান্তি এবং অশান্তি, দুটোই আপনার নিজের উপর। কোনটা বেছে নেবেন তা ঠিক করুন। শুধু একটি কথা মনে রাখুন। যা আজ আপনি করছেন, তা কড়ায়গণ্ডায় রিটার্ন পাবেন একদিন। আল্লাহপাক কাউকে ছাড়েন না। আপনি একজনকে তাই দেবেন, যা ওই জায়গায় আপনি হলে কামনা করতেন। ভুলে যাই আমরা একদিন বৌ ছিলাম, আমরা একদিন শ্বাশুরি হব। ভুলে যাই আমার মেয়ের সাথে যা করব, অন্যের মেয়ের সাথেও তাই করা উচিৎ। আমার স্ত্রীর সাথে যা করব, আমার মেয়ের সাথেও তার স্বামী তাই করতে পারে। চোখের পানি, হাহাকার জমিয়ে রাখুন। এই জগতে হাজার কারণ আছে তা প্রবাহিত করার। অন্তত সংসার জীবনে তার কারণ হবেন না প্লিজ। বাচ্চাদের জন্য হলেও সংসার শান্তির করুন। সকল অশান্তি দূর হোক। শান্তি ফিরে আসুক জীবনে।
বাবা। পিটিয়ে সাইজ করে চাকুরিতে জয়েন করার সময় কিছু নির্দেশ দিয়েছিলেন তিনি। যা প্রতিপালিত হবে জীবনের শেষ দিন পর্যন্ত ইনশাআল্লাহ। এখন ৮২+ চলছে। আলহামদুলিল্লাহ এখনো ছাঁয়া হয়ে রয়েছেন তিনি।
মা' বাবা'দের জন্য একটি গ্রুপের লিংক শেয়ার করলাম। বিশেষ করে প্রসূতি এবং গর্ভকালীন মায়ের অনেক সমস্যা, অভিজ্ঞতা, পরামর্শ এখানে শেয়ার করে বাচ্চাদের লালন-পালন, খাদ্য, শিক্ষা, করণীয় সম্পর্কে জানতে পারবেন মায়েরা। গুড প্যারেন্টিং এর জন্য ভাল একটি গ্রুপ। ভাল জেনারেশন গড়তে হলে দরকার ভাল মা।
মো: আলতাফ হোসেন, অতিরিক্ত সচিব, ধর্ম মন্ত্রণালয়। আমার এক ব্যাচ জুনিয়র (১১ ব্যাচ)। ২০০৬ সালে চট্টগ্রাম জেলার বোয়ালখালী উপজেলার নির্বাহী কর্মকর্তা হিসেবে দায়িত্ব নিয়েছিলাম তাঁর কাছ থেকে। অত্যন্ত অমায়িক, মিশুক, সদা হাসিখুশি এবং সৎ কর্মকর্তা ছিলেন তিনি। পরকাল এবং ইহকালের সব কল্যাণের কাজই করে যাচ্ছিলেন। আজ রোজা রাখার জন্য সেহরী খাওয়ার পর আল্লাহপাক তাঁকে নিয়ে গিয়েছেন। রোজা রাখা অবস্থায় আমাদের ছেড়ে চলে গেলেন চিরতরে (হার্ট এটাক)। ইন্না লিল্লাহি ওয়া ইন্না ইলাইহি রাজিউন। আল্লাহ জান্নাতবাসী করুন তাঁকে।
আমার জন্ম হয়েছিল ১৫ ডিসেম্বর সুবেহ সাদেকের সময় রংপুরের প্রত্যন্ত এক গ্রামে। মা ছিলেন ক্লাস ফাইভ পর্যন্ত পড়া গ্রামের মেয়ে। মাত্র ১৩ বছর বয়সে তাঁর বিয়ে হয়েছিল। রংপুরের মাঘ মাসের প্রচণ্ড শীতে দুনিয়ায় আসার পর আমার মুখে কোনো শব্দ ছিল না, ছিল না কান্নাকাটি। বাচ্চা কাঁদে না কেন! নিথর হয়ে আছে কেন! নানি দাদিদের শুরু হয়েছিল শোরগোল আর কান্নাকাটি। আমি কাঁদিনি, তাঁদের সবার শুরু হলো বিলাপ। অনেক্ষণ পরেও যখন আমার কোন আওয়াজ ছিল না, তখন দাদি বড় এক কড়াইয়ে টিউবওয়েলের প্রচণ্ড ঠাণ্ডা পানি এনে আমাকে চুবিয়ে ধরলেন সেই পানিতে। প্রচণ্ড প্রতিকূল পরিবেশে চিৎকার করে কেঁদে উঠলাম আমি। শুরু হল আমার যাত্রা এই ধরণীতে। সেই সময়ের কুসংস্কার আর ধ্যান ধারণায় মায়ের সব খাবার ছিল নিষিদ্ধ। ফলমূল চোখেও দেখেননি তিনি। ছিল না কোন পুষ্টিকর খাবার। তিনবেলা খাবার মেনুতে ছিল পেঁয়াজ মরিচের ভর্তা। গর্ভধারণকালীন মায়ের অপুষ্টির কারণে আমি জন্ম নিয়েছিলাম বিরাট এক মাথা নিয়ে। শরিরে শুধু মাথাটাই ছিল আমার। ঘরের বাইরে যাওয়া নিষিদ্ধ ছিল মায়ের। কারণ জ্বীন ভুতের আছর। ঘরের সাথেই করে দেয়া হল গোসল আর টয়লেটের ব্যবস্থা। বেচারির খোলা আকাশ দেখা ছিল সৌভাগের ব্যাপার। গরুর গাড়িতে বাপের বাড়ি (আমার নানা) গেলেও গাড়ির ছই (রংপুর বলে টাব্বর) কাপড় দিয়ে সিল করে দেয়া হত, যাতে খারাপ বাতাস আমাদের গায়ে লাগতে না পারে। ছুতিকা রোগী, কম বয়সে জন্ম দেয়া বাচ্চা এবং অপুষ্টিতে ভোগা মা সারা রাত শুনতেন নাঁকি সুরে চারিদিক থেকে ভেসে আসা কান্নার শব্দ। যা ছিল দাদি নানিদের বর্ণনায় পেত্নির আওয়াজ। আমাকে বুকে লাগিয়ে মা ভয়ে কানে দুই হাতের আঙ্গুল চেপে ধরে রাখতেন, যাতে পেত্নির কান্না শুনতে না হয়। সৌভাগ্যবান এ যুগের মায়েরা, সৌভাগ্যবান তাঁদের সন্তানেরা। গর্ভকালীন এবং পরবর্তীতে বাচ্চা লালনপালনের সিস্টেমে প্রভূত উন্নয়ন হয়েছে। পুষ্টিবিদ্যায় এসেছে আধুনিক এবং বিজ্ঞানসম্মত ধ্যান ধারণা। পুষ্টির যাবতীয় সব উপাদান এখন মায়েদের হাতের নাগালেই। অনেক ভুল ধারণা বা অতীতের ভ্রান্ত বিশ্বাসের উপর ভিত্তি করে অনেকেই নিজে এবং বাচ্চাদের ফলমূল খাওয়ানো থেকে বিরত রেখেছেন। যা প্রকারান্তরে ক্ষতি বয়ে আনছে সবার। পিজিআর বা প্ল্যান্ট গ্রোথ রেগুলেটর ইথোফেন ব্যবহার করা হয় ফল এবং টমেটো পাকানোর জন্য। ফল দ্রুত পেকে যায়, টমেটো পেকে লাল রঙ ধারণ করে। বিশ্বে সব দেশেই ইথোফেন ফল পাকানোর কাজে ব্যবহার হয় বিজ্ঞানসম্মতভাবেই। তারা ইথোফেন গ্যাস চেম্বারে ফলমূল পাকিয়ে থাকে। দেশে ইথোফেন দেয়া টমেটো পরীক্ষা করা হয়েছিল অনেকবার। বিভিন্ন সময়ের ব্যবধানে ইথোফেন স্প্রে করা টমেটোর নমুনা ল্যাবে পরীক্ষা করে কোনো নমুনাতেই ইথোফেন পাওয়া যায়নি। কারণ সর্বোচ্চ ২৪ ঘন্টার ভিতরেই ফল পাকিয়ে বাতাসে মিশে যায় ইথোফেন। ফলের ভিতরে বাইরে কোথাও ইথোফেন থাকে না। এভাবে ফল পাকালে ফলের স্বাদ এবং পুষ্টিগুণ কমে যায়। শুধু এটাই পার্থক্য অরিজিনাল পাকা ফলের সাথে। টমেটো ক্ষেত থেকে তুলে আপনার বাসায় এসে খাওয়া পর্যন্ত কিন্তু ২৪ ঘন্টা পার হয়ে যায়। ফরমালিন একেবারেই নেই ফলমূল শাকসবজি এবং মাছ মাংসে। বাজারে কোনোভাবেই ফরমালিন পাওয়া যাবে না। তাছাড়া ফলমূল এবং শাকসবজিতে ফরমালিন দিলেও কাজ করবে না, তা পচে যাবে। নেই প্লাস্টিকের চাল বা নকল ডিম। কেউ তার প্রমাণ দেখাতে পারেনি। নষ্ট ডিমকে নকল ডিম বলে চালিয়ে দেয়া হয়েছে। এসব অমূলক ভ্রান্ত ধারণা নিয়ে দিন শেষে ক্ষতি হয়েছে আমাদেরই। কাজেই পুষ্টিতে ভরপুর করে দিন নিজের ও বাচ্চার জীবন। আমাদের যুগ তো এখন নেই আর। হ্যাঁ, সমস্যা আছে। তা অন্যখানে। সময় দিতে হবে সেসব দূর করার জন্য। ঢাকা বিশ্ববিদ্যালয়ের রসায়ন বিভাগের অধ্যাপক ড. মো: ইকবাল রউফ মামুন (প্রাক্তন সদস্য, বাংলাদেশ নিরাপদ খাদ্য কর্তৃপক্ষ), এঁর একটি প্রেজেন্টেশন পেপার প্রথম কমেন্টে দেয়া হলো। তিনি বিস্তারিত লিখে একটি বইও বের করেছেন।
যা তাঁর প্রাপ্য ছিল না, তার থেকে অনেক বেশি কষ্ট দিয়েছ তোমরা তাঁকে। ফলে মজলুমে পরিণত হয়েছে সে। কেঁদে কেঁদে চির বিদায় নিয়েছে দুনিয়া থেকে। তাঁর কাছে ক্ষমা চাওয়ার কোনো সুযোগ নেই আর। দুনিয়ায় রেখে যাওয়া তাঁর চোখের পানি, দীর্ঘশ্বাস আর হাহাকার অভিশাপ হয়ে তাড়া করবে তোমার আর তোমার ব্বংশধরদের উপর কেয়ামত পর্যন্ত। রাতে ঘুমাবার আগে চিন্তা করবেন তো, কতজনকে মজলুম করার দায় আপনি নিয়েছেন কাঁধে। আল্লাহ আমাদের এ দায়ে যেন পতিত না করেন। কারণ মুক্তি বা মাফ পাবার কোনো পথ নেই।
প্রচণ্ড বজ্রপাত সহ এরকম বৃষ্টিপাতে বাচ্চাদের ছাদে গোসল করতে দেবেন না প্লিজ। তারা কিন্তু সবার অগোচরেই বৃষ্টিতে ভিজতে চলে যায়। এ আনন্দ আমরা ছোটবেলায় অনেক করেছি, কিন্তু মৃত্যু তখন পিছুপিছু এত তাড়া করেনি। দুর্ভাগ্য আমাদের বাচ্চাদের। আমাদের মত প্রকৃতিও তাদের অনেক আনন্দ ছিনিয়ে নিয়েছে।
ছয় মাস বয়সের বাচ্চার এক মা' বাসায় যখন কেউ থাকে না, দিনের বেলায় বাচ্চাকে নিয়ে লিভিং রুমের সোফায় গিয়ে বাচ্চাকে শুইয়ে দেয়। যেখানে কোনো জানালা নেই। বেডরুমে তখন বাচ্চাকে রাখে না। দূর থেকে কেউ যদি স্নাইপার দিয়ে গুলি করে বাচ্চা মেরে ফেলে।। মাত্র কয়েক মাস বয়সের বাচ্চার মা জানিয়েছেন, তার মাঝে মাঝে বাচ্চাকে মেরে ফেলতে ইচ্ছে করে, নয় নিজে মরতে।। এক মা বলেছেন, তাঁর বাচ্চার বয়স চার মাস। বাবার কাছে রাখতে সাহস পায় না, না জানি কি ক্ষতি করে ফেলে। বাবার কাছে রাখলে, ঘুমের বাচ্চা কেঁদে জেগে ওঠে। মায়ের সন্দেহ এখানেই। বাচ্চার হয়ত ক্ষতি করার চেষ্টায় আছে বাচ্চার বাবা। ভালই ছিলাম এতদিন। কোনো এক বোন আমাকে ঠেলে শিশুদের প্যারেন্টিং এর একটি গ্রুপে ঢুকিয়ে দিলেন। আমি মোটেও গুড প্যারেন্ট নই। চরম ফাঁকিবাজ বাবা। আমার বাচ্চাদের ভাল মানুষ বানাবার ষোল কলা পূরণের প্রাণন্তকর চেষ্টায় রত তাদের মা। আলহামদুলিল্লাহ! সে এখন পর্যন্ত সফল মা। এই ফাঁকিবাজ বাবা হাস্যকর সব জটিল জটিল থিওরি দিয়ে চলেছে প্যারেন্টিং নিয়ে। কিন্তু মায়েদের নিজের এবং বাচ্চা নিয়ে এত বাস্তব সমস্যা থাকতে পারে, তা কখনো কল্পনাও করতে পারিনি। মাঝে মাঝে হাসি, কাঁদি আবার মাথা চাপড়াই! এত অদ্ভুত অদ্ভুত আর ভয়ানক সমস্যা আমাদের পরিবারগুলোতে যা ব্যাখার অতীত। বাবা মায়ের ঝগড়া এবং বাচ্চাদের সামনে বাবা বা মা' একে অপরকে ছোট বা হেয় করার বিষয়টি সন্তানদের জীবনকে ধ্বংসের পথে নিয়ে যেতে পারে বলেছিলাম এক পোস্টে। আমরা বাবা মায়েরা এই ভয়াবহ বিষয়টি নিজেদের জেদাজিদির স্বার্থে বাচ্চার কল্যাণকে জলাঞ্জলি দিয়ে যাচ্ছি অনায়াসেই। সেই পোস্টে ছেলেমেয়েদের ওপেন কমেন্ট পড়ে আমি বাবা হিসেবে এতটাই মর্মাহত হয়েছি, যা বলার নয়। অসংখ্য ছেলেমেয়ে তাদের বাবা মায়ের কারণে তাদের জীবনের করুণ পরিণতির ওপেন বর্ণনা দিয়েছে। একটি সুস্থ এবং কল্যাণকর জাতি গঠনে এ কাহিনীগুলো বড়ই বেমানান। এসব সমস্যা বাড়তে থাকলে মানসিক বৈকল্য নিয়ে গড়ে উঠবে জেনারেশনের পর জেনারেশন। Postpartum ডিপ্রেশন, মায়েদের সন্তান প্রসবের পর মানসিক অসুস্থতা বা ডিপ্রেশন। এই শব্দের সাথে আমি পরিচিত ছিলাম না। প্যারেন্টিং গ্রুপে ঢুকে এখন সজীব মানুষটি নিজেই ডিপ্রেশনে চলে যাচ্ছি। প্রথমে যে উদাহরণগুলো দিয়েছি, জানি না তা এই ডিপ্রেশনের উপসর্গ কিনা। কেন হচ্ছে তা এত ব্যাপক হারে!! এযুগে এই ভয়াবহ অবস্থা কেন! যেখানে চার মাসের বাচ্চাকে নিয়ে তার বাবার উপর সন্দেহ করা হচ্ছে!! এরপর তো সন্দেহ শুরু হবে প্রতিটি বিষয়ে স্বামীর চরিত্র নিয়ে, পরিবারের অন্যান্যদের নিয়ে। জাস্ট হেল হয়ে যাবে সংসার এবং বাচ্চার জীবন। যুগ খারাপ, কিন্তু এরকম সন্দেহ কোনোভাবেই গ্রহণযোগ্য নয়, যেখানে প্রমাণের চুল পরিমান লেশমাত্র নেই। মায়েদের Postpartum ডিপ্রেশন এর মূল কারণ কি আমরা বাবারা স্ত্রীদের আইসোলেশনে বা একাকী করে দিচ্ছি কোনো না কোনোভাবে। বাচ্চা হবার পর মায়েরা যা চায়, ততটুক সঙ্গ আমরা দিচ্ছি না!! আসলে জীবনের প্রতিটি পর্যায়ে আমাদের শুকরিয়া চলে যাচ্ছে। আমরা কোনো কিছুতেই হ্যাপি নই। যতই শান্তিতে আল্লাহপাক রাখুন কেন, অশান্তি আমরা নিজেরাই টেনে আনছি। রহমতের জিনিসকে আমরা বে-রহম বানিয়ে ফেলছি। নাহলে পেটে বাচ্চা নিয়ে বা দুনিয়া আলোকিত করে আসা সন্তান জন্ম দিয়েই সংসার আজাবের স্থানে পরিণত করছি কিভাবে!! এখন মা' তার সন্তানকে কোলে নিয়ে কোনো কারণ ছাড়াই যদি নিজেকে হতভাগা মনে করে, মনে আনন্দ খুঁজে না পায়, তা খুবই দু:খজনক। আসলে যাদের বাচ্চারা খুব ভাল পরিবেশ পাচ্ছে এবং ভাল মানুষ হিসেবে গড়ে উঠছে বা উঠেছে, তাদের খোঁজ নিয়ে দেখুন, আমি শতভাগ নিশ্চিত হয়ে বলছি, এই পিতা মাতারাদের আর্থিক বা সামাজিক অবস্থা যাই হোক না কেন, বাচ্চা পেটে আসার পর থেকেই এরা অনাগত সন্তানকে পরম রহমত হিসেবে নিয়েছে, তা বহাল রয়েছে সন্তানদের বড় হওয়া পর্যন্ত। এদের শুকরিয়ার অন্ত: নেই আল্লাহর দরবারে। সন্তানরা নিজেদের করুণ বা অসহায় অবস্থার জন্য যদি বাবা মায়ের ব্যবহার, অভিশাপ এবং একে অপরের উপর অসন্মান ও ঝগড়াঝাঁটি মারামারি কে দায়ী করে, তবে বাবা মায়েদের সন্তান নেয়ার পূর্বেই তা ভাবা উচিৎ।
আম্মাজানদের জন্য একটা উপদেশ। বাচ্চাকে স্কুলে দেয়ার দিন থেকেই বাচ্চা বাসায় ফিরে এলে, তাদের ব্যাগ চেক করে দেখবেন মাঝে মাঝেই প্লিজ। ব্যাগে কয়টি রাবার পেন্সিল, শার্পনার ছিল আর অতিরিক্তটা কোথায় কিভাবে পেল সে। আদর করেই জিজ্ঞাস করবেন এবং সবসময় বলবেন, না বলে কারো জিনিসে হাত দিতে হয় না, নিতে হয় না। সেটাকে চুরি বলে। এটা মহাপাপ।। অতিরিক্ত রাবার পেন্সিল কলম, বাচ্চার ব্যাগে পেয়ে আনন্দিত হবেন না আবার। বাহ! বাচ্চা এই বয়সেই কামাই শুরু করে দিয়েছে!! সাশ্রয় করে দিচ্ছে বাবা মায়ের। অনেকের চুরির হাতে খড়ি সেই রাবার পেন্সিল, কলম দিয়েই শুরু হয়, পরে তা মহাসাগরে গিয়ে শেষ হয়। অনেকের আবার আমেরিকার ফেডারেল ব্যাংক দিয়ে। ছাত্র অবস্থায় সন্তানের কাছে অযৌক্তিক পরিমাণ টাকা পাওয়া গেলে, খোঁজ নিন টাকার উৎস কি। কোথায় কিভাবে পেল এত টাকা। ছেলের হাতের প্রচুর টাকা পেয়ে খুশিতে গদগদ মাকে কপাল চাপড়াতে হয়েছে শেষে। দেখা গেল ছেলে অস্ত্র, মাদক বা চাঁদাবাজি মামলার আসামী। এবার আব্বাজানদের নিয়ে একটি গল্প। ছেলে প্রতিদিন স্কুল থেকে অন্যের খাতা পেন্সিল, কাগজ কলম চুরি করে বাসায় নিয়ে যায়। টিচার প্রতিদিন ক্লাসে বকাঝকা এবং বেতের বাড়ি দিয়েও ঠিক করতে পারলেন না। অবশেষে প্রধান শিক্ষকের কাছে অভিযোগ দিলেন। প্রধান শিক্ষকও কতক্ষণ ঝাড়লেন বেত দিয়ে, তারপর ছেলের বাবাকে স্কুলে ডেকে ছেলের চুরির বিষয়ে বিস্তর শোনালেন। বাবা এটা শুনে পাশে রাখা বেত নিয়ে পেটাতে লাগলেন আর রাগে গজগজ করতে বললেন, "বদমাইশ ছেলে, কেন তুই এগুলো চুরি করিস!! আমি যে প্রতিদিন অফিস থেকে তোকে কাগজ কলম পেন্সিল এনে দেই, সেগুলো কি করিস"। সোনার বাংলায় সোনা ফলাতে হলে আমাদের ভবিষ্যৎ প্রজন্মকে একেবারে নতুন কুঁড়ি অবস্থায় ধরতে হবে। আমরা কয়টি স্কুলে বা বাসায় কয়টি বাচ্চাকে শিখিয়েছি বা শেখাচ্ছি, কিভাবে রাস্তা পার হতে হয়, কিভাবে বাসে ট্রেনে চলতে হয়, ভদ্রতা-নম্রতা, শালীনতা কি, একতা কি, সিনিয়রদের কিভাবে সন্মান জানাতে হয়, কোথায় ময়লা, থুথু ফেলতে হয়, কিভাবে টয়লেট করতে হয়, কেন সত্য ছাড়া মিথ্যা যাবে না, কি ছিল তাদের পূর্ব পুরুষদের অবদান আর ইতিহাস। বাচ্চাদের কথা বাদ দেই। উচ্চ মাধ্যমিকের কয়টি ছেলে-মেয়ের চোখ ভেজাতে পারবেন মুক্তিযুদ্ধের কাহিনী বলে অথবা বিশ্ববিদ্যালয়ের। অনেক স্বপ্ন ছিল এই দেশকে নিয়ে। অনেক স্বপ্ন দেখি। ১৯৭১ সালের ১৬ ডিসেম্বর ভোরে রংপুর ঢাকা মহাসড়কে মিঠাপুকুর উপজেলার কাছে পাক হানাদারদের ভেঙ্গে ফেলা দমদমার ব্রিজে বিজয়ীর বেশে জড়ো হওয়া হাজার হাজার মুক্তিযোদ্ধাদের মাঝে "জয় বাংলা" বলে চিৎকার দিয়ে তাঁদের কাঁধের উপর ঝাঁপিয়ে পড়া বাচ্চা ছেলেটি সেদিন প্রতিজ্ঞা করেছিল, তাঁদের স্বপ্ন পূরণ করবেই সে। হাজার কষ্ট আর বেদনায়ও হাসিমুখে মুক্তিযুদ্ধের চেতনা বাস্তবায়ন করে যাবে। বেঈমান হবে না কোনোদিন। তাঁদের গায়ের সেই পবিত্র উষ্ণতা এখনো অনুভব করি। শুনতে পাই এখনো তাঁদের বিজয়োল্লাস। "দেশ স্বাধীন না করে ঘরে ফিরবে না তোমরা। আমার মাকে খবর দিও, আমি কথা রেখেছি। জীবন দিয়েছি দেশের জন্য"..... মৃত্যুর পূর্বে সাথী যোদ্ধাদের হাত চেপে ধরে এই কথা বলা শহীদের হাতের স্পর্শ পাই আমি হাতের মুঠোয়। কিছুতেই ছাড়ে না যে তাঁরা হাত আমার। গ্রামের এক বাড়ির আশি বছরের বৃদ্ধা মাতাকে, বাড়িতে লুকিয়ে থাকা মুক্তিযোদ্ধাদের সন্ধান দেয়ার জন্য পিটিয়ে আধমরা করে ফেলে চলে যায় পাক হায়েনারা। তবুও পাশের ধান ক্ষেতে লুকিয়ে থাকা যোদ্ধাদের খবর দেয়নি মা। তাঁদের হাত ধরে মৃত্যুর আগে বলে যায় অচেনা সেই মা, "তোরা আমার হাত ধরে প্রতিজ্ঞা কর, স্বাধীন করেই ঘরে ফিরবি। এটাই তোদের বাড়ি। আমি ছিলাম তোদের মা। বারবার তোরা ফিরে আসবি এই বাড়িতে"। দেশ স্বাধীন হবার পর, গাইবান্ধার কোনো এক গ্রামের সেই বাড়িতে যায় ঐ মুক্তিযোদ্ধা কমান্ডার। খাঁখাঁ করছে সব। কোনো বাড়ি ঘর নেই। ঝোপঝাড় আর জঙ্গলে ভর্তি। জানতে পারে, সেখানেই ছিল বাড়ি। সেই মৃত বৃদ্ধা মায়ের একমাত্র সন্তান মুক্তিযুদ্ধে গিয়েছিল বলে পাক হানাদার বাহিনী ঘর বাড়ি পুড়িয়ে দিয়ে তাঁর স্ত্রী ও সন্তানদের ধরে নিয়ে যায়। তাঁদের খোঁজ আর কেউ পায়নি। মুক্তিযোদ্ধা কমান্ডার এরপর কয়েকবার গিয়েছিলেন সেখানে। কাশবন, ঝোপঝাড় আর বাঁশঝাড়ের উপর দিয়ে বয়ে যাওয়া উদাসী বাতাসে প্রতিবার অঝোর ধারায় কাঁদতে থাকেন শত্রুর ত্রাস বীর কমান্ডার। আমি যেদিকেই তাকাই, দেখতে পাই সেই মায়ের বিরানভূমি। কাশবন, ঝোপঝাড় আর বাঁশবাগান, বয়ে যাওয়া তীব্র বাতাসের হাহাকার। কোথাও কেউ নেই। নিরব নিথর সব। হে আমাদের সন্তানেরা, ধরবে আমার হাত? যাবে সেই নিথুয়া পাথারে? শুনবে বাতাসের হাহাকার? কাঁদবে অঝোর ধারায়? বলবে, ভেবোনা গো মা, তোমার ছেলেরা হারিয়ে গিয়েছে পথে....
এক পোস্টে এই কাহিনী পড়ে হাসলাম অনেক্ষণ। বেচারার বুদ্ধির প্রশংসা করতেই হয়। তিনি বিয়ে করবেন। পাত্রী ঠিক, বিয়ের দিন তারিখ সব ঠিক। হঠাৎ তার মনে হয়েছে, পাত্রী ও তার বাবা মা কেমন মন-মানসিকতার এবং সততার পরীক্ষা নিলে কেমন হয়। যাকে নিয়ে জীবন কাটাবে তার চিন্তা চেতনা আসলেই একটু বাজিয়ে নেয়া উচিৎ। তিনি পাত্রী এবং তার বাবা মায়ের (হবু শশুর শাশুরি) কাছে ৫০০/৬০০ টাকার মোবাইল ফ্লেক্সিলোড করে পাঠিয়ে এক মোবাইলের দোকানে গিয়ে এক এক করে তিনজনের কাছেই বলেছেন, তাদের কাছে ভুল করে এই টাকা গিয়েছে, টাকাগুলো যেন এই নাম্বারে ফেরত দেয়া হয়। পাত্র বেচারা হতবাক হয়ে গেলেন। তারা তিনজনেই টাকা ফেরত দেয়া তো দূরের কথা, টাকা প্রাপ্তি স্বীকারই করেননি। সমস্যা এখানেই শেষ হলে তো মিটেই যেত। এই পরীক্ষা নিতে গিয়ে পাত্র চরম বিপদে পড়েছে্ন। পাত্রী দেখে তার এত পছন্দ হয়েছিল যে, এখন সে না পারছে বিয়ে ভেঙ্গে দিতে, না পারছে বিয়ে করতে। জানি না, এরকম পরীক্ষা নিলে আমরা আসলে ক'জন পাশ করতে পারব। যদিও সততা নাকি অনেক সময় অর্থের পরিমাণের উপর নির্ভর করে। অর্থাৎ আপনি কত টাকা পর্যন্ত সৎ থাকতে পারবেন। অবশ্য জগতে এমন অনেকেই আছেন, যারা সসীম মাত্রা পর্যন্ত অনায়াসেই সততার মাত্রা ধরে রাখতে পারবেন। তাঁদের কোনোদিন কেনা যাবে না। আমরা কিন্তু অনেকেই বুঝি না বা বুঝেও না বুঝার ভান করে থাকি। আমাদের জীবন যাত্রা কেমন, আয়ের সঙ্গে ব্যয়ের অসঙ্গতি কতটুকু। আমরা বেতন বা আয় কেমন, তার তুলনায় খরচ কত বেশি করছি, বাকি টাকা আসছে কোথা থেকে....... আমাদের বাচ্চারা কিন্তু ঠিকই জানে বা বুঝতে পারে। আর যখন বুঝতে পারল, তখন সব শেষ। বিরাট কিছু বানাতে পারবেন তাকে, কিন্তু ভাল মানুষ বানাতে পারবেন না কোনোদিন। সেই পাত্রীর ঘটনা যদি সত্য হয় তবে জানি না ঐ বাসায় কি পরিবেশ বিরাজ করছে বা কতটা ভয়াবহ পরিবেশে পাত্রী বড় হয়েছে। আল্লাহপাক ক্ষমা করুন আমাদের। আমাদের ভবিষ্যৎ প্রজন্মই হবে এদেশের কাণ্ডারি। প্লিজ মানবিক ধ্বংস ডেকে আনবেন না এদের জীবনে। আজ আবার একটি বিষয় রিপিট করছি। কয়েকদিন আগে এক পোস্টে সন্তানদের উপর বাবা মায়ের অভিশাপ সম্পর্কে লিখেছিলাম। আমি হতবাক হয়েছি, মানে কল্পনাও করতে পারিনি এতজন কমেন্ট এবং ইনবক্সে বাবা মায়ের অভিশাপ নিয়ে তাঁদের করুণ কাহিনী জানাবে। কোনো কারণ ছাড়াই উঠতে বসতে পিতা মাতার অভিশাপ নিয়ে জীবন যাপন করছে, তাঁদের সংখ্যা এত বেশি হবে তা কল্পনা করা সত্যিই সম্ভব নয়। তাঁদের মতে, এরা সবাই ভয়ানক মানসিক যন্ত্রণার ভিতর দিন কাটাচ্ছেন এবং ধ্বংসের দ্বারপ্রান্তে তাঁদের নিয়ে গেছে পিতা মাতার অভিশাপ। আফসোস!! বড়ই আফসোস! দুর্ভাগ্য এই সন্তানদের। আমরা এ কেমন বাবা মা হলাম!! বাচ্চারা আল্লাহর শ্রেষ্ঠ নেয়ামত। এই কি তার নমুনা!! ভাবতেও পারি না, বিনা কারণে কথায় কথায় মা-বাবা অভিশাপ দিতে পারে্ন তার সন্তানকে। আমি আমার জীবনে দুইজনকে পেয়েছি অনবরত বাপের অভিশাপ পাওয়া। মা এই পথে গিয়েছেন, তা কখনো পাইনি। এই দুইজনেই আমার আত্মীয়। কিন্তু আরো এত আছে, তা ভাবিনি কখনো। প্লিজ, অন্ধকার জগতের দিকে ঠেলে দেবেন না আপনাদের আদরের সন্তানকে।
ছয় মাসের বাচ্চা কোলে বসে মায়ের হাতের মোবাইল ধরতে চাচ্ছে, খামচি দিচ্ছে বারবার মোবাইল স্ক্রিনের উপর। কান্নাকাটি নেই বাচ্চার। মা' খুব খুশি। শান্তিতে আছেন তিনি। সামনে মোবাইলের আলোকিত ডিসপ্লে ধরলেই বাচ্চা চুপ হয়ে যাচ্ছে। এই পদ্ধতিতে বাচ্চাকে নিশ্চিন্তে খাবার খাওয়ানো শুরু করলেন মা। বাচ্চাকে বাবার কোলে দিয়ে মা সংসারের কাজে হাত লাগাতে চলে গেলেন। বাবা বাচ্চা কোলে নিয়ে টিভি দেখছেন আর সোনা কাঁদে না!, বাবু কাঁদে না! বলে অশান্ত বাচ্চা থামাবার চেষ্টা করছেন। বাচ্চার দৃষ্টি বারবার টিভি পর্দার দিকে যাচ্ছে আর কান্না থেমে যাচ্ছে। বাবা সেটা খেয়াল করে হাসি মুখে বাচ্চার মাথা চেপে ধরলেন টিভির স্ক্রিন বরাবর। মা' বোনদের বাচ্চা শান্ত করার একটি উত্তম টেকনিক শিখিয়ে দিলাম! (পরামর্শ চার্জ টিনের বাক্সে ১২ টাকা)। বাবা পরিবার ছেড়ে দূরে চাকুরি করেন। ৩/৪ মাস পরপর আসতে পারে পরিবারের কাছে। মা সংসার আর চাকুরি নিয়ে ব্যস্ত। ছেলে স্কুলে পড়ে, ভাল ছাত্র, ভাল রেজাল্ট। একবার বাবা এসে ছেলের রেজাল্ট দেখে খুশি হয়ে উত্তম টাকা দিয়ে উত্তম মোবাইল কিনে দিয়ে গেলেন। ছেলে উত্তম গেম পাবজি নিয়ে বাবার স্বপ্ন পূরণে এমন ব্যস্ত হয়ে গেলো যে, উত্তমরুপেই তার রেজাল্ট শেষ হয়ে গেল। এরপর বাবা মা উভয়েই উত্তম পন্থায় ছেলের হাত থেকে মোবাইল ছিনিয়ে নেয়ার যতবারই চেষ্টা করলেন, ছেলে যে কোনো একটা দুর্ঘটনা ঘটাতে পারে ভেবে ততবারই উত্তমরুপে তা ছেলের হাতে ফিরিয়ে দিলেন, সাথে মাথায় হাতও বুলিয়ে দিলেন। এই সত্য গল্প পড়ার জন্য আবার টিনের বাক্সে ১২ টাকা। দুই সন্তানকেই মা মানুষ করেছে, প্রথমে ঝুনঝুনি খেলনা, তারপর টুনটুনির হাড়িপাতিল, খেলার ঘরবাড়ি। এটাই ছিল বাচ্চাদের ৫/৬ মাস বয়স থেকে খাওয়াবার এবং বাচ্চাকে শান্ত ও ব্যস্ত রাখার টেকনিক। এরপর একটু বড় হলে সুন্দর সুন্দর ছবি দেখিয়ে, তারপর আর একটু বড় হলে ছবি সহ মা' মনমাতানো গল্প বলে খাওয়াতো। এরপর বাচ্চার হাতে গল্পের বই ধরিয়ে দেয়ার প্র্যাকটিস। খেল খতম! এখন দুইজনেই বড় হয়েছে। পড়ালেখার পাশাপাশি অবসর সময়ে বই পড়ায় ব্যস্ত তারা। নো মোবাইল, নো পাবজি। কোনো গেজেটের উপর আসক্তি বা নেশা নেই এদের। বড়টার নামে মাত্র ফেসবুক একাউন্ট। বিন্দুমাত্র কু-অভ্যাস নেই তাদের। সেই ছোটবেলা থেকেই ভালত্বের সব কিছুই গেঁথে দেয়া হয়েছে এদের অন্তরে চিরজীবনের জন্য। না, কোনো কিছুই জোর করে চাপিয়ে দেয়া হয়নি বাচ্চাদের উপর। তাদের এমনভাবে বুঝানো হয়েছে যে, যা কিছু করা হচ্ছে, তা তাদের মঙ্গলের জন্য। বাবা মায়ের প্রতি সে বিশ্বাস নিয়েই বাচ্চারা হাসিমুখে তা মেনে নিয়েছে। পিতা মাতা হিসেবে শুধু স্বপ্ন দেখলেই হবে না, সেই স্বপ্নের বীজ বুনতে হবে আপনাকে। বাচ্চার জেদের কাছে হার মেনে যা চাইবে বা বলবে, সব ইচ্ছা পূরণ করে বা মেনে নিয়ে ভাল ফসল তোলার হার অতি নগণ্য, হাতেগোনা দুই একটি হতে পারে। বাচ্চাদের জেদ সৃষ্টির আগেই যথাযথ ব্যবস্থা নিন, যাতে সে জেদ না করে। জন্মের সাথে সাথেই বাচ্চারা মায়ের সাথে আই- কনট্যাক্ট করতে পারে। এরপর মায়ের স্পর্শ, উত্তাপ সব বুঝতে পারে। এরপর আলো, শব্দের উৎস, কম্পন বা রিদমে কনসেনট্রেট করার চেষ্টা করে তারা। এ কারণেই বাচ্চা এসব গেজেটে চুপ মেরে যায়। এখন সিদ্ধান্ত আপনাদের। বাচ্চাদের কোন পথে, কিভাবে বড় করবেন। পরে হায় হায় করবেন, আমার বাচ্চা গেজেট ছাড়া থাকতে পারে না, তা বলে আর লাভ হবে না। আজ এক পোস্টে একজন লিখেছেন, আমার বাবা মা আমাকে সব সময় অভিশাপ দেয়। কথায় কথায় অভিশাপ দেয়া তাঁদের অভ্যাস হয়ে গেছে। তিনি জানতে চেয়েছেন, এই ধরণের অভিশাপ তাঁর ক্ষতির কারণ হবে কিনা। বাবা মা' কথায় কথায় সন্তানকে অভিশাপ দিলে তাঁর গায়ে লাগবে কিনা সেটা জানি না কিন্তু সেই সন্তানের মানসিক এবং মানবিক কল্যাণ যে ধ্বংস হয়ে যাবে তা নিশ্চিত। কোনো বাবা মায়ের ভুলেও এমন কোনো শব্দ উচ্চারণ করা উচিত নয়, তা যদি হাসতে হাসতেও হয়। প্রকৃতি বিরুদ্ধ এমন কাজ করবেন না ভুল করেও।
বাবা মা'য়ের প্রতি অনুরোধ, বাচ্চাদের এমন শাসন করবেন না বা চাপ দেবেন না, যা তার জীবনকে দুর্বিষহ করে তোলে। যা টেনে আনতে পারে এক অভিশপ্ত কালো অধ্যায়ের। সন্তান অমূল্য সম্পদ, আপনার রেসের ঘোড়া নয়। আমরা যে কাল পার হয়ে এসেছি, একাল সেকাল নয়। স্কুল থেকে ফেরার পর শরিরে শিক্ষকের বেতের দ্বাগ দেখে মা খুশি হতেন। বাবা হাত পা বেঁধে মেরে খাটের নিচে ফেলে রাখতেন দুষ্টামির জন্য। একটা থাপ্পরও দিতে পারবেন না এখনকার বাচ্চাদের গায়ে। স্কুলে শিক্ষকেরা অন্য বাচ্চাদের সামনে কাউকে বকলে বা সামান্য মারলেও তুলকালাম কাণ্ড ঘটে যায়। এটাই যুগের পরিবর্তন। মেনে নিতেই হবে। আমি এক বাচ্চাকে জানি, স্কুলে একবার দুষ্টামি করার জন্য সিটের উপর দাঁড় করিয়ে রেখেছিল টিচার কিছুক্ষণের জন্য। বহুদিন ট্রমাটাইজ ছিল বাচ্চা। স্কুলেই যেতে চাইত না।। আমাদের স্কুল জীবনের বেশিরভাগ সময় কেটেছে সিটের উপর দাঁড়িয়েই। মাঝে মাঝে এক পায়ে দাঁড়িয়ে। বসার সময় কম পেয়েছি। যুগের পরিবর্তন। বাচ্চাকে আদর দিয়ে ভাল মন্দ শিখাবেন ছোটবেলা থেকেই। শিখাবেন সত্য মিথ্যা। সত্যবাদী করুন তাদের। চাপ দিয়ে রেসের ঘোড়া নয়, ভাল মানুষ বানান তাদের। আমাদের বাসার দুই দিকেই বড় এপার্টমেন্ট বিল্ডিং। আমাদের বিল্ডিং চারিদিকে বেশ জায়গা ছেড়েই বানানো হয়েছে। এই দুই এপার্ট্মেন্ট থেকে দুই পাশের ফাঁকা জায়গায় উপর থেকে বাচ্চারা মনের সুখে সমস্ত ময়লা ফেলে অনবরত। দেখা গেল শুধু বাচ্চারা নয়, সাথে যুক্ত হয়েছে পিতা মাতারাও। একজন কুকুর পালেন ছয় তলায়। এখন দেখি পোটলা করে কুকুরের মল এসে পড়ছে আমাদের ফাঁকা জায়গায়। শিক্ষা। এমন শিক্ষায় শিক্ষিত করবেন বাচ্চাকে? লাভ কি ফার্স্ট হয়ে, জ্ঞান বিজ্ঞানে বিরাট সার্টিফিকেট অর্জন করে!! অমানুষ আর কুলাঙ্গার হবার চেয়ে লেখাপড়া না করাই ভাল। ঢাকার নামকরা এক স্কুলের এক মেয়ে বিশতলা থেকে লাফিয়ে সুইসাইড করেছে মর্মে কয়েকটি স্ট্যাটাসে দেখলাম। অভাগী মেয়ে আমার। যতটুকু পড়লাম তাতে বুঝলাম মায়ের অতিরিক্ত চাপ আর শাসন সহ্য করতে না পেরে সে এই কাজ করেছে। জানি না সত্য মিথ্যা। প্লিজ ভুলেও একাজ করবেন না। এখনকার বাচ্চারা খুব সেনসিটিভ। এদের সহ্য করার ক্ষমতা খুব কম। যার ফলে এরা সংসার জীবনে গিয়েও খুব সমস্যায় পড়ে। মানিয়ে নিতে পারে না নতুন পরিবেশ। নতুন মানুষগুলোর অবাক করা ব্যবহার। ঘটে যায় অনেক অনাকাঙ্ক্ষিত ঘটনা। আমার দুই মেয়েকে আমরা কখনো একবারের জন্যও বলিনি তোমাদের প্রথম বা খুব ভাল রেজাল্ট করতে হবে। বলেছি মানুষের মত মানুষ হও। প্রতিটি পদক্ষেপে শিখিয়েছি তাদের মানুষ হবার মন্ত্র। তারা নিজেরাই বুঝে নিয়েছে মাথা তুলে দাঁড়াবার জন্য কতটুকু পড়তে হবে, কি রেজাল্ট করতে হবে। আবারও সবার প্রতি অনুরোধ, বাচ্চাকে শাসন করার আগেই তাদের এমনভাবে পরিচালনা করুন, যাতে শাসন করা না লাগে। 
বেচারা ৪০ লাখ টাকা মোহরানা ধার্য্য করে বিয়ে করেছে, ৫ লাখ টাকা গয়না বাবদ উসুল। বিয়ের পর মেয়ে বাকি ৩৫ লাখ টাকা পরিশোধের জন্য চাপাচাপি। অবশেষে মেয়ে আদালতে মামলা দায়ের করেছে স্বামীর বিরুদ্ধে ৩৫ লাখ টাকা ছাড়ের জন্য। স্বামীর ৩৫ লাখ দেয়ার মত আর্থিক সামর্থ্য নেই। বেচারা এক গ্রুপে পোস্ট দিয়েছেন পরামর্শ চেয়ে। ঘটনা সত্য মিথ্যা জানি না। তবে অসংখ্য কমেন্টে বেচারাকে পরামর্শের পরিবর্তে সবাই তার চামড়া তুলে লবণ লাগিয়ে দিয়েছে। সমাজে এরকম ঘটনা কিন্তু আমরা অহরহ দেখছি। বরের সামর্থ্য থাকুক বা না থাকুক, মেয়ে পক্ষ অনেক সময় অকল্পনীয় টাকা নির্ধারণ করে থাকে মোহরানা হিসেবে। ছেলেরা সেটা মেনেও নেয়, যা আর পরিশোধ করা হয় না। একটা পবিত্র সম্পর্ককে বিয়ের আগেই কালিমা লেপন করে রাখা হল। আমাদের মেয়ের বাবা মা'রা কি আগেই ধরে নেয়, মেয়ের সংসার নাও হতে পারে!! তাহলে তো আপনি আগেই মেয়ের সংসার নিয়ে সন্দেহ পোষণ করলেন! সেখানে রহমতের দরজায় শুরু হয়ে গেল ধাক্কাধাক্কি। মোহরানার পরিমাণ কখোনই সুখ এবং শান্তির পরিপূরক হতে পারে না। বিয়ের আগেই বাবা মা'রা ভঙ্গ করলেন প্রকৃতির নিয়ম। আবার বলছি রহমতের দরজায় ঘা মেরে দিলেন। অনেক বিয়ের হলুদে সারা রাত ধরে হাজার হাজার ওয়াটের লাউড স্পিকার দিয়ে গান বাজনা, ব্যান্ড পার্টি দিয়ে পুরো এলাকার অসংখ্য মানুষের, শিশু সহ বৃদ্ধ এবং মারাত্মক অসুস্থ রোগীর শান্তি নষ্ট করলেন। একটি পবিত্র সম্পর্ক স্থাপনের শুরুতেই মানুষের যন্ত্রণা, কষ্ট আর অভিশাপ কুড়ালেন এবং সেটা বর কনের বাবা মা হিসেবে সেই অনুষ্ঠানের অনুমতি দিয়ে কাঁধে নিলেন দায়। গভীর রাতে প্রচণ্ড শব্দে একটি অসুস্থ বা অসহায় মানুষের "আহ" বা "উহ" শব্দ কালো মেঘে ছেয়ে দিতে পারে আমাদের প্রিয় সন্তানদের ভবিষ্যৎ সংসার জীবন। গার্জিয়ান হয়ে ভঙ্গ করলেন প্রকৃতির নিয়ম। রহমতের দরজায় কষে মারলেন কুঠারাঘাত। আমার নিজের বিয়ে, পরিবারের কারো বিয়েতে এই কাজটি করিনি বা করতে দেই না। এমনকি পাড়া প্রতিবেশিদেরও এমন কাজে বাধা দেই কঠিনভাবে। আগেও করেছি, এখন তো আছে "৯৯৯"। সাথে সাথেই এ্যাকশন। ইউএনও থাকাকালীন রাত ১২টার পরে কোন অনুষ্ঠানে মাইক বাজানোর অনুমতি ছিল না। থানায় বলে সব বন্ধ করে দিতাম। যা করবেন, রাত বারোটার আগেই শেষ করতে হবে। ছেলে বা মেয়ের বিয়েতে বস্তাভরা সোনার গয়না দিলেন। একবারও ভাবলেন না, তারা জাকাত দিতে পারবে কিনা বা আর্থিক ক্ষমতা থাকলেও দেয়ার মন মানসিকতা আছে কিনা। সন্তানদের গলায় পড়িয়ে দিলেন আগুনের শৃঙ্খল। সেটাও বাবা মা' হিসেবে। আফসোস!! কি প্রতিযোগীতায় মেতে উঠেছি আমরা!! সালটা ঠিক মনে নেই। ৬৯/৭০ সালের দিকে হবে। গ্রামে আমার জ্যাঠাত বোনের বিয়ে হচ্ছে। আমরা বাচ্চারা আনন্দে মেতে উঠেছি। সারা রাত প্ল্যান প্রোগ্রাম করে বিয়ের দিন সকালে কলা গাছ কাটা হল। বাজার থেকে রঙিন কাগজ কিনে ফ্ল্যাগ বানিয়ে রশিতে আঠা দিয়ে লাগানো হল। কলা গাছ দুটি সেই কাগজ দিয়ে মুড়িয়ে মাটিতে পুতে গেট বানালাম। গেট ধরব আমরা বর যাত্রীর। কত পয়সা ঠিক করা হয়েছিল মনে নেই। আমরা খুশিতে নেচে চলেছি। আব্বা কোথা থেকে জানি উদয় হলেন অগ্নিমূর্তি ধারণ করে, হাতে একটি কুড়াল। কেটে কুচিকুচি করে ফেললেন সবকিছু। গজর গজর করতে লাগলেন, "বর যাত্রি আসবে খুশি মনে আনন্দ নিয়ে, সেখানে পয়সা দিতে হবে মানে!!" কে কারে কি বুঝাবে!! ওই যে গেট ধরে পয়সা নিতে পারলাম না। আজও তা আর হয়নি। আমার মতের সাথে অনেকের হয়ত মিলবে না। কিন্তু দুই দিনের এই দুনিয়া আর সাড়ে তিনহাত মাটির মালিক হয়ে এই জগতে আসলে আনন্দের খুব একটা কিছু দেখি না। আমার মেয়ের জন্য রেডি রেখেছি সাড়ে সাত ভরি তার মায়ের গহনা। সেটা হয় দুই পক্ষ মিলে নয়ত আমরাই দেব। আর মোহরানা? ছেলে সাথে সাথে উসুলের যতটুকু সহজভাবে দিতে পারে। সেটা পঞ্চাশ হাজার হলেও আপত্তি নেই। আলহামদুলিল্লাহ। ছেলেকে কিছুই দেব না। শুধু মেয়ে নিয়ে যেতে হবে। কারণ তাকে আল্লাহর শ্রেষ্ঠ রহমত হিসেবে গড়ে তুলেছি আমরা। যা অমূল্য, টাকা বা অন্যকিছু দিয়ে মাপা যাবে না। আলহামদুলিল্লাহ। সকল প্রশংসা এবং পবিত্রতা আল্লাহর। 
খুব বিপদে দিন যাচ্ছে আমার। কোনো কথা বলতে পারি না। বিশেষ করে মোবাইলে কথা বলা শুরু হলেই আড়িপাতা শুরু হয়ে যায়। কঠিন আড়িপাতা। না, কোনো গোয়েন্দা সংস্থার আড়িপাতা নয়। হয় গিন্নি, নয় দুই মেয়ে। তিন গোয়েন্দার আড়িপাতা। তারা কয়েকদিন আগে ফেসবুকে কয়েকটা পোস্ট দেখে এই কঠিন দায়িত্ব কাঁধে নিয়েছে। ছোট মেয়ের কান্নাকাটি, তার বাবাকে "হুতামাহ" থেকে বাঁচাতেই হবে। স্বয়ং আল্লাপাকের প্রজ্বলিত আগুন। আরে বাবা হয়েছেটা কি!!! তারা কোরআন শরীফের আয়াত দেখাল, পোস্টগুলো পড়লাম। এটা তো আমরা ছোটবেলা থেকেই জানি। সূরা হুমাযাহ (১০৪)। "হুমাযাহ" "লুমাযাহ" "হুতামাহ"। আমি বললাম, তা হয়েছে কি? আমি তো মিথ্যা বলি না, যা সত্য তাই ফোনে বা গল্পের সময় মাঝেমাঝে বলি কারো সম্পর্কে। এটা তো সবাই বলে। না, সেটা বলা যাবে না। তা যতই সত্য হোক। কারো অবর্তমানে বা পিছনে তার সম্পর্কে খারাপ কিছুই বলা যাবে না। আন্দাজে তো নয়ই। সেটাই গীবত বা পরনিন্দা, হুমাযাহ। কাউকে সামনেও নিন্দা বা হার্ট করা যাবে না। জাহান্নামের একটি কঠিন স্তর হচ্ছে "হুতামাহ"। যেখানে আল্লাহপাক নিজেই আগুন জ্বালাবেন। মা' মেয়ের কঠিন নির্দেশ, হুমাযাহ এবং লুমাযাহ করাই যাবে না। কঠোর নজরদারি চলছে বাসায় আমার উপর। আরে এগুলো না বললে আর বলার মত তো কিছুই থাকে না। টপিকস আর কই!! সেগুলো আবার মনযোগ দিয়ে পড়লাম। অনেক্ষণ চিন্তা করলাম। ফোনে কথা বলার সময় খেয়াল করলাম। যতই কন্ট্রোল করার চেষ্টা করি না কেন, হুমাযাহ হয়েই যাচ্ছে বারবার। কথা বলা অবস্থায় বাসার গোয়েন্দারা আকারে ইঙ্গিতে বা আস্তে আস্তে হুমাযাহ, হুমাযাহ বলে শব্দ উচ্চারণ করে আমাকে থামিয়ে দিচ্ছে। আজ কয়েকদিন থেকে চিন্তা করছি। তাহলে তো জীবনভর হুমাযাহ আর লুমাযাহ করেই কাটিয়ে দিয়েছি। তওবা করে প্রতিজ্ঞা করলাম। লোক যতই খারাপ হোক, খবর যতই সত্য হোক, পিছনে বা সামনে কারো পরনিন্দা বা গীবত করব না। কারো সম্পর্কে আন্দাজে একটি খারাপ শব্দও উচ্চারণ করব না। আমরা তো আন্দাজে কাউকে দুনিয়ার সবচেয়ে শয়তান আর খারাপ মানুষ বানিয়ে ফেলছি নিমিষেই। অস্তাগফিরুল্লাহ! অস্তাগফিরুল্লাহ! আলহামদুলিল্লাহ। কন্ট্রোল করা শুরু করে দিয়েছি। সাথে মা' মেয়েদের খবরদারি। আর জীবনেও এই কাজ করব না। আল্লাহপাক আমাকে হেদায়েত দান করুন। কিছুদিন আগে ফেসবুকে এই বিষয়ে বিস্তারিত যারা লিখেছিলেন, আল্লাহপাক তাঁদের কবুল করুন। এই লিখাগুলো আমার চোখ খুলে দিয়েছে। বারবার সূরা হুমাযাহ পড়লাম, অর্থ এবং শানেনজুল সহ। আলহামদুলিল্লাহ। আর নয় এই পাপ। ভুলেও নয়। একটু চিন্তা করলেই বুঝতে পারবেন সবাই, কঠিন সৎভাবে চলেও ঘুম বাদ দিয়ে বাকি সময় মনের অজান্তেই কি পরিমাণ গীবত/পরনিন্দা করে চলেছি আমরা। আমাদের প্রায় প্রতি কথায় কথায় চলে আসছে গীবত। পরিবারে সবাই শুরু করে দিন এই মহান প্র‍্যাকটিস। বাচ্চাদের এখন থেকে শিখান, নিজেরাও হুমাযাহ, লুমাযাহ একেবারেই ত্যাগ করুন। ফেসবুক আজ সামাজিক যোগাযোগ মাধ্যম হিসেবে বিশাল ভূমিকা পালন করছে। শুধু ছবি আর জন্মদিনের শুভেচ্ছা, সেলফি পোস্ট করার ফাঁকে ফাঁকে সমাজ আর মানুষের কল্যাণ হয় এমন দু'চারটা শব্দ, কয়েক লাইন কথা বলুন না ফেসবুকে। অন্তত একটি লাইন হলেও আপনার অভিজ্ঞতা, জ্ঞান বিলিয়ে দিন। এমনো তো হতে পারে, আপনার একটি শব্দ একজনের জীবন বদলে দিতে পারে। "দুই বেলা দাত ব্রাশ করুন" "কবরে কিন্তু টাকা নিয়ে যাওয়া যায় না" এমন একটি বাক্যও হলেও তো বলা যায় নাকি!! ** প্রয়োজন কিন্তু সাড়ে তিন হাত মাত্র। 
মাগরিব নামাজের আগে মেসেজটা চোখে পড়ল। "স্যার আমি বিনা টিকিটে রেল ভ্রমণ করেছি অনেকদিন। আর নয়। সততা নিয়ে বাঁচতে চাই। পরকালে আল্লাহর কাছে লজ্জিত হতে চাই না। আমি রেলকে সমুদয় টাকা ফেরত দিতে চাই। রেলের অনেকের সাথে কথা বলেছি। স্টেশনে গিয়েছি। কিন্তু সবাই বলেছে এভাবে টাকা নেয়ার কোন সিস্টেম নেই। স্যার আমি কিভাবে কত টাকা, কার কাছে দিলে এই অপরাধ থেকে মুক্তি পাব। আমাকে সাহায্য করেন আপনি প্লিজ। এর আগেও কয়েকজন মেসেজ দিয়ে জানিয়েছিলেন এই কথা। আগে বিনা টিকেটে ভ্রমণ করতেন সবাই, এখন ভুল বুঝতে পেরে টিকেট নিয়েই যাত্রা করেন, কিন্তু বিনা টিকেটে ভ্রমণকালীন সমুদয় অর্থ ফেরত দিতে চাচ্ছেন, অন্যায় আর পাপ থেকে মুক্তি চান তাঁরা। নামাজে দোয়া করলাম এঁদের জন্য। আল্লাহ কবুল করুন তাঁদের সততা। হেফাজত করুন, নেক হায়াত দিন, হেদায়েত দানের জন্য লাখো শুকরিয়া আপনার দরবারে। পেন্ডিং মেসেজ চেক করতে গিয়ে দেখলাম, এক ভাই জানিয়েছেন, তিনি জীবনে একেবারেই যে কিছু অনৈতিক আয় করেননি, তা নয়। এখন তিনি সম্পূর্ণ হালাল রুটি রুজির সিদ্ধান্ত নিয়েছে। এগ্রো ফার্ম দেবেন। শতভাগ ভেজাল মুক্ত খাবার দিতে চান মানুষকে। সাহায্য চেয়েছেন তিনি। গত এক বছরে অসংখ্য মেসেজ পেয়েছি। হোটেল, ডেইরি ফার্ম, ফিড মিল, প্রোসেস ফুড এর ব্যবসা করতে চাচ্ছেন তাঁরা। সম্পূর্ণ হালাল পথে থেকে মানুষের সেবা করতে চান। হালাল আর নির্ভেজাল খাবার সরবরাহের জন্য পরামর্শ আর দোয়া চাচ্ছেন তাঁরা। এই মানুষগুলোকে সর্বতো সাহায্য করা উচিত আমাদের। এগুলো দেখলেই চোখ ভিজে আসে। হে মহান প্রতিপালক, মাত্র একজনকেও যতি সৎ পথে আনতে পারি, তবে এই সাদাকায়ে জারিয়ার সুফল তুমি আমাদের সবার সন্তানদেরকে দাও। এদের ভাল মানুষ করে গড়ে তোলো। সততার মশাল যেন মৃত্যুর আগ মুহূর্ত পর্যন্ত ধরে রাখতে পারে এঁরা। পঞ্চাশ বছর আগে রেখে যাওয়া স্বপ্নগুলো যেন পূরণ করতে পারেন তাঁরা। বিনা টিকেটের ভুল বুঝতে পারা এই যাত্রীদের মনের সন্তুষ্টির জন্য কি পরামর্শ দেব বুঝতে পারছি না। তাঁরা বলছেন, গরীবের কাছে দান নয়, সরকারি/রেল খাতেই তারা টাকা জমা দিতে চাচ্ছেন, আন্দাজে ধরে তার থেকে কিছু বেশি দেবেন। কিন্তু কোন হেডে এবং কত টাকা জমা দিতে বলব এই মায়াভরা পাগলগুলোকে (আল্লাহ মঙ্গল করুন)। আর কেউ দোয়া চাইলে খুব লজ্জা পাই। আমি আল্লাহপাকের কাছে খুব লজ্জিত যে। তাঁর সন্তুষ্টির খাতায় কিছুই জমা নেই আমার। ক্লান্ত হয়ে ধ্বসে পড়ি, ভাল এবং ভাল হতে চাওয়া সন্তানদের আলোয় আলোকিত হয়ে জেগে উঠি আবার। ক্লান্তি আমায় ক্ষমা করো প্রভু।
ঢাকা শহরের অনেকগুলো বাংলা হোটেল রেস্তরাঁর বয়, বেয়ারা, বাবুর্চিদের নিয়ে হাইজিন ট্রেনিং চলছে। সংখ্যায় প্রায় দুইশত। এরা প্রায় সবাই গরীব ঘরের এবং লেখাপড়া খুব বেশি কিছু জানে না। আশির দশকের পর হয়ত এদের সবার জন্ম। অথিতি বক্তা হিসেবে এক সময় সেই গল্প শুরু করলাম। যেটা সব সময় সব ট্রেনিং এ বলে থাকি। শুরুর সময় মনে হচ্ছিল, বোধহয় বোকামি করছি। কোন গল্প কোথায় উপস্থাপন করছি!! যা আহাম্মকির পর্যায়ে পড়ে। তবুও শুরু করলাম। একসময় বুঝতে পারলাম আমার গলা ধরে আসছে। শব্দ বের হচ্ছে না। খেয়াল করলাম চোখের পানি গড়িয়ে জামায় পড়ছে। হতবাক হয়ে চেয়ে দেখলাম সামনে বসা সবাই চোখের পানি, নাকের পানি মুছছেন। কয়েক সেকেন্ড থমকে রইলাম। কাঁদছে ঢাকা শহরের বাংলা হোটেলের বয়, বেয়ারা, বাবুর্চিরা। চট্টগ্রামে থাকাকালীন প্রায় সব স্কুল কলেজে এবং ঢাকাতেও দু'একটা শিক্ষা প্রতিষ্ঠানে গিয়েছি। শান্তিনগরে অবস্থিত কর একাডেমিতে নন-ক্যাডার গেজেটেড কর্মকর্তাদের বেশ কয়েকটি সেশনে গিয়েছিলাম দুই ঘন্টা করে ক্লাস নিতে। না, একাডেমিক লিখাপড়ার ক্লাস নয়। ভাল লিখাপড়া জানি না, বিদ্যা-বুদ্ধিও কম আমার। আমি যেতাম তাঁদের কাঁদাতে। হ্যাঁ, স্কুলের বাচ্চারা, কলেজের ছেলেমেয়েরাও কেঁদেছে সব সেশনে। আজ থেকে পঞ্চাশ বছর আগের কাহিনী শুনে পঞ্চাশ বছর পরের মানুষগুলো কেঁদে ফেলতো। আমি অবাক হয়ে যেতাম। কি করে এটা সম্ভব!! চেষ্টা করতাম এদের শক্ত হয়ে যাওয়া অন্তরে আঘাত করার। শোনাতাম, আমাদের পূর্ব পুরুষেরা কতটা রক্ত আর আত্মত্যাগের বিনিময়ে আমাদের উপহার দিয়েছেন এই মহান স্বাধীনতা আর লাল সবুজ পতাকা। হাসতে হাসতে জীবন দেয়ার সেই মহান ও পবিত্র সত্য কাহিনীগুলো উপস্থাপন করতাম তাদের সামনে। কাঁদি আমি, কাঁদে তারা। পঞ্চাশ বছর পর কিছু সময়ের জন্য মানুষের এই আবেগ, অনুভূতি আর ভালবাসা ফিরিয়ে আনার স্বার্থকতা কতটুকু, তা জানি না। কিন্তু সাথে সাথেই সবাইকে অঙ্গীকার করাতাম, বলো তোমরা, "আমরা এই স্বাধীনতার চেতনাকে কখনো অপবিত্র করব না। ভাল মানুষ হব। কখোনো বিক্রি হব না,অন্যায়ের কাছে মাথা নত করব না। মনকে কলুষিত করব না। মানবতার সেবা করব চিরদিন। সদা সত্য বলবো, মিথ্যার কাছে হেরে যাব না কোনদিন"। জানি না, এ অঙ্গীকার তাদের কতজনে রাখতে পারবে বা পেরেছে। আল্লাহপাক স্বাক্ষী, আমার দৃঢ় বিশ্বাস, তাদের অনেকেই আলো জ্বালিয়ে যাবে চিরদিন। অন্ধকারে এদের পা' পড়বে না কখনো ইনশাআল্লাহ। আমি হয়ত নিভেই যাব একদিন। তোমরা শক্ত করে ধরে রাখ আলোর মশাল। অনেক দু:খের, অনেক কষ্ট, যন্ত্রণা, ত্যাগ আর বিরত্বের সে কাহিনী। অনেক হাহাকার, চিৎকার আর নির্যাতনের সে গল্প। তোমরা কি তা শুনতে পাও? আল্লাহর শপথ, আমি পাই। ঘুমাতে পারি না আমি। "এক ইঞ্চি মাটি ছাড়ব না" বলে শত্রুর মর্টারের আঘাতে বুক পেতে দিয়ে যুদ্ধরত, ছিনভিন্ন হয়ে যাওয়া ল্যান্স নায়েক মুস্তাফিজ আর হাবিলদার মিয়াঁ হোসেনর লাশ ঘুমাতে দেয় না আমায়। পাক হায়েনা আর রাজাকারের ক্যাম্পে গ্রেনেড নিক্ষেপ করতে গিয়ে ধরা পড়ে যাবার পর, পিটিয়ে অর্ধ মৃতদেহ ড্রামে গরম পানিতে ফুটিয়ে মাংস থেকে আলাদা হয়ে গাছের ডালে ঝুলতে থাকা শহীদ মুক্তিযোদ্ধা মকবুল এর কঙ্কাল ঘুমাতে দেয় না আমায়। এক নাগাড়ে নয়দিন পুকুরে থেকে কচুরিপানা খেয়ে, গায়ে পোকা ধরা, হানাদার বাহিনীর ক্যাম্প আক্রমণ করা মুক্তিযোদ্ধারা ঘুমাতে দেয় না আমায়। চাচাকে বলেছিল ১৪/১৫ বছরের সেই ছেলেটি, আজ রাতেই পালিয়ে ওপারে ট্রেনিং নিতে যাব। বাবা মাকে বলিস তাদের ছেলে দেশ স্বাধীন করেই ফিরবে। দেশ স্বাধীন হয়েছে। ফেরেনি সেই বেটে বামন আঙুল বাঁকা আবু বকর। ঘুমাতে দেয় না এরা আমায়। মস্ত ডাকাত মন্তাজ, ডাকাতি ফেলে ছুটে যায় স্বাধীনতার ডাকে। পাক হায়েনার স্টেন-গানের ২২টি বুলেটের জখম নিয়ে ঘা শুকাবার আগেই হাসপাতাল থেকে পালিয়ে আবার যুদ্ধে ঝাঁপিয়ে পড়া ডাকাত মন্তাজ ঘুমাতে দেয় না আমায়। আমি বোধহয় অসুস্থ। আমি ক্লান্ত, হেরে গেছি আমি। ঘুমাতে পারি না কত মাস, কত বছর। ঘুমাতে চাই অনেক মাস, অনেক বছর। ** আপনাদের মূল্যবান সময় নষ্ট করার জন্য আমি ক্ষমাপ্রার্থী।
ছোট বেলায় বাসার বাজার করার প্রতি প্রচুর আগ্রহ ছিল আমার। এমনকি আমার সাড়ে তিন বছরের ছোট একমাত্র ভাইটি বাজার করার বয়স অর্জন করার পরেও সে যেন এই গুরু দায়িত্ব না পায় তার জন্য সকল চেষ্টা অব্যাহত ছিল আমার। বড় ভাই থাকতে ছোট ভাই বাজার করার মত কঠিন কাজ কেন করবে!! বাবা মা খুবই খুশি ছিলেন আমার উপর, এই বোধের জন্য। ঈদের আগে সে দায়িত্ব আরো বেড়ে যেত, সাথে ফ্রিকুয়েন্সি। হ্যাঁ! ছোটবেলা থেকেই অতি ভাল ছেলে ছিলাম আমি। বাজার শেষে প্রাপ্য কমিশন কেটে রেখে অবশিষ্ট অংশটুকু ফেরত দিতাম। বাবা মা কোন দিন একবারও জিজ্ঞাসা করেননি বা সন্দেহ পোষণ করেননি তাতে। এত ভাল ছেলেকে সন্দেহ করা, কোন ভাল বাবা মায়ের জন্য কাঙ্ক্ষিত নয়। দুই টাকা কমিশন মানে বিশাল কিছু ছিল সে যুগে। চার আনা দিয়ে দুটি বড় পরাটা এবং এক বাটি ভাজি পাওয়া যেত। এক টাকায় ৮টি ডিম কিনেছি অনেকদিন। যা বলছিলাম, ঈদের আগের কমিশনটা হত বেশ ভাল রকমের। সিনেমা মাস্ট, ঘুড়ি-লাটাই, মার্বেল, খাওয়া দাওয়া অনেক কিছু। সে সময় স্কুল এবং স্যারের কাছে টিউশন ফাঁকি দিয়ে প্রতি সপ্তাহে মর্নিং শো দেখতাম। তার আগে বলে নেই, সিনেমা বা মর্নিং শোতে কিন্তু ইংলিশ সিনেমা দেখানো হত এবং তা ছিল খুব ভাল ভাল মুভি। কাউবয়, গ্রীক কাহিনী নিয়ে অসংখ্য সিনেমা দেখেছি আমরা। সিনেমা দেখার এত নেশা ছিল যে, একবার শবে-বরাতের বন্ধের দিন চট্টগ্রামের আলমাস সিনেমা হলে গিয়ে দেখি হল বন্ধ। মনে খুব কষ্ট নিয়ে ফিরে এলাম বাসায়। মা জিজ্ঞাসা করলেন, কিরে স্যার পড়ায়নি? কেননা যাবার সময় বলে গিয়েছিলাম, আজ বন্ধেও স্যার পড়াবে। ছেলের প্রচন্ড পড়ার আগ্রহ দেখে বাবা সাইকেল কিনে দিলেন। আগ্রাবাদ কলোনীর পাশে জাম্বুরী মাঠে আমার দুই বিশ্বস্ত বন্ধু মনা আর ইমরুল দুই পাশে সাইকেল ধরে থাকত, আমি চালানো শিখতে লাগলাম। বিনিময়ে ওরা কিছু সময় সাইকেল চালানোর সুযোগ পেত। দ্রুত শিখে নিলাম সাইকেল চালানো। কারণ হলে যাবার ফ্রিকুয়েন্সি আর গতিও তো বাড়াতে হবে। শেখার পর তথাকথিত পড়ার নামে সিনেমা হল দর্শন বেড়ে গেল অনেকগুণে। বাজারের কমিশনও (টাকা মেরে দেয়া) পাল্লা দিয়ে বেড়ে যেতে লাগল। আমার পড়তে যাওয়াও ডাবল হল। এক আসল পড়া, দুই সিনেমা হল পড়া। প্রচণ্ড রোদে সাইকেল চালিয়ে সিনেমা হল থেকে ফিরে বাসায় এসে এমন ভান করতাম যে, আমি শেষ!! আজ খুব পড়ার চাপ ছিল। মা কপালের ঘাম মুছে দিতেন, সাথে লেবুর শরবত। একদিন, হ্যাঁ সেই একদিনটা কবে কখন সেটা আর মনে নেই। মা পরম যত্নে মাথায় হাত বুলিয়ে দিয়ে ঘাম মুছে দিচ্ছেন, এক হাতে ধরে আছে শরবত। মায়ের মুখের দিকে তাকিয়ে হঠাৎ মাথাটা ঘুরে গেল আমার। বাবা মাকে এতবড় ধোকা দিচ্ছি !!! যে বাবা মা এত বিশ্বাস রাখেন আমার উপর। কখনো পয়সার হিসেব চাননি, কোথায় গেলাম, সেটা কোন দিন যাচাই করেননি। সেই বাবা মায়ের সাথে মিথ্যা বলে চলেছি। সেটাই ছিল আমার টার্নিং পয়েন্ট। প্রতিজ্ঞা করলাম। এরপর আর কখনো মিথ্যা বলিনি, এক পয়সা কারো আমানতের খেয়ানত করিনি। আমার কাছে চুল পরিমান বিশ্বাসের মূল্য এখন জীবনের চেয়েও বেশি। আলহামদুলিল্লাহ। জানি না কি কারণে আল্লাহপাক আমায় সেদিন হেদায়েত দান করেছিলেন। বাবার বয়স ৮২+, একেবারেই শয্যাশায়ী। মায়ের শরীরও ভাল নয়। আজ পর্যন্ত তাঁরা আমার কাছে কখনো হিসেব নেননি। জানতে চাননি, আমি বেতন কত পাই। চাকুরিতে জয়েনিং এর আগে শুধু বলেছিলেন, খবরদার এক পয়সা হারাম নিয়ে কখনো ঘরে আসবে না। হে আমাদের ভবিষ্যৎ সন্তানেরা, হতাশ হবার কিছু নেই। ফিরে এসো সত্য আর বিশ্বাসের পথে। আমরা হয়ত পারিনি, আমরা আসহায়। আমাদের আগলে রাখো। বিশ্বাস ভঙ্গ করো না পিতা মাতার, স্বাধীনতার, লাল সবুজ পতাকার, এই মাটির। জীবন দিয়ে হলেও সত্যের মশাল ধরে রাখো। খুব মনে পড়ে ছোটবেলার সেই দুরন্তপনা দিনগুলোর কথা। হারিয়ে যাওয়া সেই ঈদ আনন্দের কথা। মাঝে মাঝে হাসি পায় খুব। লজ্জাও পাই। কেন করেছিলাম সেই অস্বাভাবিক কাজগুলো। ঈদ মুবারক এবং সবার জন্য দোয়া।
আচ্ছা এমন কোন এপস আছে, যেখানে "ঈদ মুবারক" লিখলে বা উইশ করলে সব ফ্রেন্ডস এন্ড ফলোয়ারসদের কাছে চলে যাবে? আর মেসেঞ্জারে জানানো সবার উইশের রিপ্লাই সব অটো চলে যাবে। টাইমলাইনে আসা সব "ঈদ মুবারক" পোস্ট, আমার দেয়া "ঈদ মুবারক" স্ট্যাটাসে আসা সব কমেন্টসে "লাভ" ইমো এবং মেসেঞ্জারে আসা সব "ঈদ মুবারক" এর উত্তরে আমার "ঈদ মুবারক" কবুল করুন। আলাদা আলাদাভাবে জানানোর অপারগতা প্রকাশ করছি। ডিজিটাল ঈদ মুবারক। এই এপস ডেভেলপার বছরে দুইবার ভাল ব্যবসা করতে পারবে।
থাইল্যান্ডের বামরুনগ্রাদ হাসপাতালের বিশাল চকচকে দামি টাইলসযুক্ত ওয়েটিং রুমে ডাক্তার দেখাবার জন্য অপেক্ষা করছে দুই পরিবার। এনারা পরস্পর বন্ধু এবং বাংলাদেশ থেকে গিয়েছেন। সাথে ৬/৭ বছরের ছেলে আছে একজনের। ছেলেটি অসম্ভব দুষ্টু এবং বেয়ারা। মেঝেতে চিপস এর প্যাকেট, চকলেটের খোসা ফেলছে, সাথে চিপসের ছড়াছড়ি। মূহুর্তে নোংরা করে ফেলল মেঝে। পাশে বসা অন্য ভাবি বারবার মানা করছে ছেলেটিকে। অত্যন্ত আদুরে গলায় ছেলের মা বললেন, থাক ভাবি কিছু হবে না। ওরা তো পরিস্কার করে ফেলবে। সমস্যা নেই। ছেলের বাবা মায়ের তো সমস্যা নেই। সমস্যা দেখছেন অন্য পরিবারটি, দেশের ইজ্জত পাংচার হবার সমস্যা। ঐ দুই পরিবার বেড়াতে গেলেন মোমের যাদুঘরে। সেখানে সব মোমের মূর্তি। তারা গেলেন বিখ্যাত টাইগার উডস এর মূর্তির কাছে। টাইগার উডস এর শরিরে একটি বাস্কেটে রাখা গলফ খেলার বেশ কয়েকটা অরিজিনাল বল। ছেলেটি দৌড়ে গিয়ে একটি বল নিয়ে খেলা শুরু করে দিল। বাচ্চার বাবা মায়ের কোন বিকার নেই। মুখে তৃপ্তির হাসি। ছেলে বড় হয়ে বেঙ্গল উডস হবে। মিউজিয়াম থেকে বের হবার সময় বাচ্চার হাতে বল দেখে আঁতকে উঠে সেই ভাবি বলে উঠলেন, বল রেখে দাও সোনা, বল রেখে দিতে হয়। ছেলের বাবা কিছুটা বাধা দিয়ে বললেন, থাক ভাবি, কিছু হবে না। ওরা আবার বল নিয়ে এসে রেখে দেবে, বলে বাচ্চার বাবা ছেলের হাত ধরে বললেন, চল তো আব্বু, আরো একটা বল নিয়ে আসি। বাচ্চার দুই হাতে দুটি বল। বাবার মুখে গর্বের হাসি। তারা বের হয়ে আসলেন মিউজিয়াম থেকে। আমাদের ট্রেন জার্নির সময় খেয়াল করে দেখবেন, বাদামের খোসা, আপেল কলার ভগ্নাংশ, ঝাল মুড়ি, ডিমের খোসা, বিস্কুট চিপস এর প্যাকেট ফেলে ট্রেনের মেঝে ময়লার ডিব্বা বানিয়ে ফেলে বাচ্চারা। বাবা মায়েরা একটি টু-শব্দ পর্যন্ত উচ্চারণ করে না। মজার ব্যাপার হচ্ছে এই নোংরা কাজটা বাচ্চার আগে বাবা বা মা'ই শুরু করেন, এরপর বাচ্চারা। জুম্মার নামাজে প্রায় দেখি পরে এসে বাবা সবার কাঁধে লাথি মেরে ডিঙ্গিয়ে সামনের কাতারে চলে যাচ্ছেন, তাকে একই কায়দায় ফলো করছে তার ছেলে। আবার অনেক ছোট বাচ্চা মসজিদে বাবার শরিরের সাথে গুটিয়ে চুপ করে বাসে থাকে, কোন নড়াচড়া বা শব্দ নেই। দুই জনই কিন্তু বাবা। আমাদের বাচ্চার মা'রা কি কখনো স্কুল থেকে ফেরার পর বাচ্চার ব্যাগ চেক করে জিজ্ঞাস করেছেন, বাচ্চা এক্সট্রা পেন্সিল, রাবার, কলম, শার্পনার পেলো কোথায়! কয়জন মা তা করেছেন? বাচ্চাদের সত্যবাদী বানাবার সামান্যতম চেষ্টা কি করছি আমরা? এই একটা গুণ থাকলেই জীবনে আর কিছু লাগে না। সামান্যতম পথভ্রষ্ট হবার সম্ভাবনা থাকবে না। আমাদের প্রিয় নবীজী (সাঃ) জন্মের পর সর্ব প্রথম কোন গুণে পরিচিতি লাভ করেছিলেন জগতে? সত্যবাদিতা। আল-আমীন। আমাদের নার্সারি হতে ক্লাস টেন পর্যন্ত বাচ্চাদের জন্য একটা লিস্ট দিতে পারবেন, যা দেখে বা শিখে বা শুনে তার মন প্রাণ বিকশিত হবে, পবিত্র হবে। দেশকে ভালবাসতে শিখবে। বাচ্চা যখন ঘুমিয়ে থাকবে, তখন বাচ্চার কাছে গিয়ে চুপিসারে দাঁড়িয়ে বুকে হাত দিয়ে বলতে পারবেন, তার ভালমানুষ হবার পিছনে কতটুকু ভূমিকা পালন করছি আমরা? বাচ্চা কোথায় যায়, কেন যায়, কি করে, টাকা কোথায় পায়, কার কার সাথে মিশে। ঘরে দরজা বন্ধ করে কি করে, তার আচার আচরণে কোন অস্বাভাবিকতা আছে কি নেই-- কতটুকু খোঁজ রাখি আমরা? বাচ্চা চাকুরি পাবার পর জয়েনিং এর দিনে কয়জন বাবা মা সতর্ক করে দিয়ে বলেছি , খবরদার হারাম টাকা নিয়ে ঘরে ঢুকবি না। কয়জন স্ত্রী তার স্বামীকে বলেছি, হারাম কামাই আমি খাব না। বাচ্চাদের মোটিভেট করে ভাল মানুষ হিসেবে গড়ে তোলার কিকি অস্ত্র আছে আমাদের হাতে!! কতটুকু গ্রহণযোগ্যতা আছে তাদের কাছে আপনার আমার!! মা হয়ে সন্তানকে যখন বাবার বিরুদ্ধে ক্ষেপিয়ে তোলেন বা বাবা হিসেবে মায়ের বিরুদ্ধে। কিংবা ইগো নিয়ে সামান্য কারণে স্বামী স্ত্রী উভয়ে একের উপর অপরে ঝাঁপিয়ে পড়েন, অথবা সামান্য ছুতা-নাতায় ডিভোর্স দিচ্ছেন একে অপরকে, তখন কি কল্পনা করতে পারেন তা কতটা মানসিক বৈকল্য নিয়ে আসতে পারে আপনার সন্তানের জীবনে। নীতি নৈতিকতা এবং অবক্ষয় রোধে একের পর এক ভাল প্রজন্ম গড়ে তুলতে হবে আমাদের। এর প্রধান দায়িত্ব আপনার আমার, প্যারেন্টস বা অভিভাবকের, সরকারের নয়। আপনি আমি, সবাইকেই চলে যেতে হবে। আজ অথবা কাল। কি বিলিয়নিয়ার, কি ভিক্ষুক। রেখে যাব আমরা সন্তান। এখন "সু" সন্তান নাকি কুলাঙ্গার হবে সে, তা নির্ভর করবে আপনার আমার উপরে।
আমার দিকে তাকিয়ে বন্ধুটি অতি আনন্দ নিয়ে বলল, জানিস সূরা বাকারায় আল্লাহপাক বলেছেন আমাদের বাঁ কাঁধের ফেরেশতা আমরা একটি পাপ করলে একটি গুনাহ লিখেন, আর ডান কাঁধের ফেরেশতা আমরা একটা ভাল বা পূণ্যের কাজ করলে দশটি নেকি বা সওয়াব লিখেন। বাহ! দারুণ জিনিস। আমাদের আর চিন্তার কিছু নেই। আমি বললাম, হ্যা সত্যিই তাই। আল্লাহপাকের ঘোষণা, মিথ্যার কিছু নেই। তবে এখানে আরো একটা আনন্দের বিষয় আছে তোর জন্য। কি সেটা? বন্ধুর আগ্রহভরা প্রশ্ন। এখন থেকে এক কাজ করবি তুই। ধর অফিসে দশ জনের কাছ থেকে ঘুষ বা স্পিড মানি নিলি। কয়টা পাপ হল? মানে বাঁ কাঁধের ফেরেশতা কয়টি লিখবে? একটি পাপে একটি হলে, দশটি পাপ লিখবে। বন্ধুর সহজ সরল উত্তর। বললাম, বাহ! বেশ। এই তো ধরে ফেলেছিস। এবার প্রতিদিন অফিস থেকে বাড়ি যাবার সময় বাইরে রাস্তায় অনেক ভিক্ষুক বা সাহায্য প্রার্থী বসে থাকে। তুই কমপক্ষে তাঁদের দুই জনকে দান করবি। দুটি নেকির কাজ করলি। এবার বল, ডান কাঁধের ফেরেশতা কয়টি পুণ্য বা সওয়াব লিখবে? দুই গুণন দশ, বিশটি। তার উত্তর। গুড বয়! এবার বললাম। তাহলে দিনে কত হল ডান আর বাম মিলে, আয় কাটাকুটি করি। বাঁয়ে দশ জনের ঘুষ সমান দশটা পাপ। ডানে দুই জনকে দান সমান বিশ। তাহলে কাটাকুটি করে তোর কাছে তখনো দশটি পূণ্য থেকে যাবে। তোকে আর পায় কে!! জান্নাত কনফার্ম। বন্ধু আমার হেসেই পরক্ষণে গম্ভীর হয়ে গেল। বুঝতে পেরেছে আমি কি বলতে চেয়েছি। এই হচ্ছে কাটাকুটির খেলা। আমাদের পূর্ব পুরুষরাও খেলেছে, আমরা খেলছি। আমাদের সন্তানেরাও খেলবে। এই কাটাকুটি ছোটবেলা থেকেই অহরহ প্রতিনিয়ত শেখানো হচ্ছে আমাদের। আল্লাহপাককে বোকা (নাউজুবিল্লাহ) বানানোর চেষ্টা চলছে আমাদের নিরন্তর। “একটি দোয়া পড়লেই সত্তর বছরের গুনাহ মাফ”। আরে আমি তো হয়ত সত্তর বছর বাঁচবোই না। কাজে উনসত্তর বছর পর্যন্ত ফাটাফাটি পাপ করে দুইবার দোয়াটি পড়লেই তো ১৪০ বছর পর্যন্ত আগাম পাপও মাফ হয়ে যাবে। কাজেই প্রতি সেকেন্ডে পাপ করলেও তো সমস্যা নেই!! আসলেই কি তাই!! দান করুন, দান করুন। আপনার প্রতিটি দানে জান্নাতে একটি করে ঘর তুলবেন আল্লাহ। দানের আহ্বানের সাথে একটি বারও কেউ বলবে না (দুই একজন ছাড়া), এই দান হালাল রুটি রুজির হতে হবে। সবাই সেটা জানে, কিন্তু তা পালন করবে না কেউ। শুধু কামাও আর দান কর। জান্নাতে ডুপ্লেক্স, ট্রিপ্লেক্স বাড়ি হতেই থাকবে। আসলেই কি তাই!!! চলছে কাটাকুটির খেলা। আরে ভাই! এত কাটাকুটি কেন? আল্লাহপাক অসন্তুষ্ট হন, এমক কাজ একটিও করা যাবে না। ভুলে করে ফেললে, মাফ চেয়ে তওবা করে জীবনের তরে তা ছেড়ে দিতে হবে। আমাদের প্রতিটি কাজ হবে আল্লাহপাকের সন্তুষ্টির জন্য। এখানে ক্যালকুলেটর বা পাল্লা পাত্থর দিয়ে পাপ পূণ্যের হিসেব নিকেশের কোন অবকাশ নেই। মসজিদে কমিটির সেক্রেটারি সাহেব ফ্লোর নিলেন। মসজিদের উন্নয়ন কাজের ফিরিস্তি দিয়ে অনেক টাকার প্রয়োজন আছে বলে মাইকে ঘোষণা দিলেন, হাত তুলে বলুন কে কত টাকা দেবেন। প্রথম হাত উঠল পাঁচ লাখ। পরের হাত তিন লাখ, তার পরের হাত দুই লাখ। ইত্যাদি...ইত্যাদি!! এই হচ্ছে দানের প্রতিযোগিতা!! কাটাকুটির খেলা। মান সন্মানের স্বগৌরব ঘোষণা। বিলুপ্ত হল বা পালিয়ে গেল আল্লাহ ও রাসুল (সাঃ) এঁর অনেক শিক্ষা, অনেক ফ্যাক্টর। বঞ্চিত হল আমাদের বাচ্চারা ইসলামের মূল শিক্ষা আর আদর্শ থেকে। রোজা রেখে কিন্তু লুকিয়ে আমরা এক ফোটা পানিও পান করি না। কিন্তু রোজা রেখে হারাম কাজগুলো একটিও ছাড়ি না। কেন আমাদের এই মানসিকতা!! কারণ আমরা জানি, মাফ পাবার হাজার লক্ষ রাস্তা বা ছিদ্র আছে। সে রাস্তা ভুল হোক আর সঠিক হোক। আর এই রাস্তাগুলোই আমাদের সাহসী করে তুলছে অহরহ পাপ করার কাজে। আল্লাহ হেদায়েত দান করুন আমাদের। সারাজীবন পূণ্য বা আমল করেও জান্নাত পাওয়া যাবে না, আল্লাহর করুণা ছাড়া। আর সেখানে আমরা মৃত্যুর আগ মুহূর্ত পর্যন্ত কাটাকুটির খেলা চালিয়ে যাচ্ছি। হে আমাদের রব, ক্ষমা করুন আমাদের।
নাম ফাইয়াজ, আমার কাজিন। একটা ল্যাবে জব করে। বিয়ে করে বাচ্চা হয়না অনেকদিন। ডাক্তার বলে দিলেন হবেও না কোন দিন। কয়েক মাসের এক বাচ্চাকে দত্তক নিল তাঁরা। বাচ্চা যত বড় হতে লাগল, তার অটিজমও প্রকট হতে লাগল। জন্মগত জটিল রোগে আক্রান্ত অটিস্টিক বেবি। সব চিকিৎসা ব্যর্থ করে দিয়ে প্রায় ১৮ বছর বয়সে দুনিয়া থেকে বিদায় নিল মেয়েটি। শোকে মুহ্যমান ফাইয়াজ ও তাঁর স্ত্রী। কিছুদিন পর ফাইয়াজের স্ত্রীর ব্রেস্ট ক্যান্সার ধরা পড়ে। স্ত্রীর চিকিৎসায় ফাইয়াজকে বিক্রি করতে হয় তাঁর ফ্ল্যাট ও গাড়ি। সর্বস্বান্ত হয়ে গত ১৮ এপ্রিল ঘুমন্ত অবস্থায় ফাইয়াজকে ছেড়ে চলে যায় তাঁর স্ত্রী চিরদিনের জন্য। একটি ছোট্ট দুই রুমের বাসা ভাড়া নিয়ে একা পড়ে আছে ফাইয়াজ নামের ছেলেটি। আমার খুব পরিচিত বাবুল চৌধুরি (আগেও লিখেছি তাঁর কথা)। বাবুল চৌধুরী। বিয়ে হবার অনেক বছর পর স্ত্রী এক সন্তান রেখে তাঁকে ডিভোর্স দিয়ে চলে যায়। সন্তান আর তাঁর দেখভালের জন্য ২য় বিয়ে করেন বাবুল চৌধুরী। সন্তান আর স্বামীর ভার গ্রহন গ্রহন করলেন ২য় স্ত্রী। ভারমুক্ত হলেন বাবুল সাহেব। চার বছর পর তিনবার স্ট্রোক করে মারাত্মক পক্ষাঘাতে আক্রান্ত হয়ে শয্যাসায়ী হলেন বাবুল চোধুরীর ২য় স্ত্রী। ভারমুক্ত হতে গিয়ে অস্বাভাবিক ভারযুক্ত হলেন বাবুল সাহেব। স্ত্রীকে খাওয়ান, বিছানায় টয়লেট থেকে শুরু করে কোলে করে ওয়াশরুমে নিয়ে গিয়ে গোসল করানো পর্যন্ত সব কিছু করেন বাবুল চৌধুরী নিজেই। চিকিতসা ব্যয়, সারাক্ষণ স্ত্রীর পাশে সময় দেয়ার কারণে ব্যবসা বাণিজ্য হারিয়ে ঢাকা শহরের বাসা ছেড়ে দিয়ে পঙ্গু স্ত্রীকে নিয়ে গ্রামে চলে যান বাবুল চৌধুরী। ১৭ বছর এইভাবেই সম্পূর্ণ পঙ্গু স্ত্রীর সেবা করে যান তিনি। অবশেষে স্বামীকে ভারমুক্ত করে চীরতরে চলে যান বাবুল সাহেবের স্ত্রী এই দুনিয়া থেকে। আজ একা বাবুল সাহেব। কপর্দকহীন। গতকাল সন্ধ্যার পর আমার এক আত্মীয়ের স্ত্রী, স্বামী, দুই সন্তান রেখে গল্প করতে করতে খাবার টেবিলের পাশেই ঢলে পড়লেন মৃত্যুর কোলে। সেই ভাই বিমানে চাকুরি করেন। বড় ছেলে গতবার ইন্টারমিডিয়েট পরীক্ষা দিয়ে বিশ্ববিদ্যালয়য়ে ভর্তীর অপেক্ষায়। ছোট ছেলে মাত্র ৬/৭ বছর বয়স। আজ গ্রামের বাড়িতে দাফন করার পর ছোট ছেলেটি বারবার বলছে, মা ওঠে না কেন!! বাবা আমরা মাকে নিয়ে কখন ঢাকা যাব? এবার করোনায় অনেক সন্তান বাবা মাকে হারিয়ে এতিম হয়ে গিয়েছে। সত্য এবং এই করুণ কাহিনীগুলো বললাম, আপনাদের মন খারাপের জন্য নয়। আল্লাহপাকের পরীক্ষাগুলো দেখেছেন? দেখেছেন কত কঠিন পরীক্ষা নেমে আসে আমাদের জীবনে। তিনি বড়ই কঠিন, তাঁর পরীক্ষা আরও কঠিন। যে কয়দিন বেঁচে থাকি আমরা, অন্তত সংসার জীবনগুলো সুখের করে যাই। কেন এত ঝগড়াঝাঁটি!! বাবা মায়ের পারস্পারিক সম্পর্ক বাচ্চাদের জীবনে মারাত্মক প্রভাব বিস্তার করে। কিন্তু তা ভুলে যাই আমরা। আমাদের জীবনে কিন্তু উপরের কাহিনীগুলোর চেয়ে আরো অনেক কঠিন পরীক্ষা নেমে আসতে পারে। আমরা ভুলে যাই তা, একেবারেই ভুলে যাই। অন্যের কবরে মাটি দিয়ে এসেও আমাদের এমনভাব, যে আমি কোনদিন মরব না, যার কবরে মাটি দিয়ে আসলাম, সেই শুধু মরবে বা মরেছে। আমার বা আমাদের মৃত্যু নেই। বর্তমানে যা অবস্থা, পত্র পত্রিকা, মিডিয়া, সোশাল মিডিয়া দেখলে বা পড়লে আমাদের সন্তানেরা যে মানসিক বৈকল্যে ভুগবে, তাতে কোন সন্দেহ নেই। একটা মানসিকভাবে অসুস্থ প্রজন্ম তৈরি করে চলেছি আমরা। এর দায় বা ব্যর্থতা সম্পূর্ণ আমাদের। আমার ছোট মেয়েটি যে প্রশ্ন করে আমাকে, এর উত্তর খুঁজে পাই না। লজ্জায় প্রসঙ্গ ঘুরিয়ে দিতে হয় অথবা চুপ থাকি। না আমরা কেউই অমর নই। আগে পরে যেতে হবে সবাইকেই। অনেকের লাশ নিয়ে যেতে হবে কাঠের বাক্সে বরফ আর চা পাতা মুড়িয়ে। যে দেহটি মাত্র কিছুক্ষণ আগেই ছিল অহংকার আর সোনায় মোড়া।
স্ত্রী: এই শোনো, ভাবছি চুলটা ছোট করে কেটে ফেলি। কি বল? স্বামী: কেটে ফেলো। স্ত্রী: এত কষ্ট করে বড় করলাম... স্বামী: তাহলে কেটো না। স্ত্রী: কিন্তু আজকাল ছোট চুলই তো ফ্যাশন! স্বামী: তাহলে কেটে ফেলো। স্ত্রী: আমার বন্ধুরা বলে যে আমার যে মুখের কাটিং তাতে বড় চুলই মানায়। স্বামী: তাহলে কেটো না। স্ত্রী: কিন্তু ইচ্ছে তো করে। স্বামী: তাহলে কেটে ফেলো। স্ত্রী: ছোট চুলে তো বিনুনি হবে না। স্বামী: তাহলে কেটো না। স্ত্রী: ভাবছি এক্সপেরিমেন্ট করেই ফেলি, নাকি! স্বামী: তাহলে কেটে ফেলো। স্ত্রী: বাজে করে কেটে দিলে? স্বামী: তাহলে কেটো না। স্ত্রী: না। কেটেই দেখি না একবার। স্বামী: তাহলে কেটে ফেলো। স্ত্রী: যদি আমাকে স্যুট না করে তাহলে কিন্তু তুমি দায়ী! স্বামী: তাহলে কেটো না। স্ত্রী: আসলে ছোট চুল সামলাতে সুবিধা। স্বামী: তাহলে কেটে ফেলো। স্ত্রী: ভয় করে, যদি খারাপ লাগে। স্বামী: তাহলে কেটো না। স্ত্রী: না, একবার কেটেই দেখি। স্বামী: তাহলে কেটে ফেলো। স্ত্রী: তাহলে কবে যাবে? স্বামী: তাহলে কেটো না। স্ত্রী: আমি মায়ের কাছে যাবার কথা বলছি। স্বামী: তাহলে কেটে ফেলো! স্ত্রী: কি সব বলছ আবোল তাবোল। শরীর খারাপ নাকি? স্বামী: তাহলে কেটো না! স্বামী এখন হাসপাতালে ভর্তি আছে, মাঝে মাঝেই হঠাৎ করে বলে ওঠে 'তাহলে কেটো না...তাহলে কেটে ফেলো! তাহলে কেটো না...তাহলে কেটে ফেলো!' এসব গল্প মাত্র, অবাস্তব এবং কাল্পনিক। বাস্তব জীবনের এসবের কোন অস্ত্বিত্ব নেই। যারা এর আগে মিস করেছেন তাঁদের জন্য। চুল কিন্তু উপমা মাত্র।
আমার মত বাপের মাইর এই জগতে বোধহয় আর কেউ খায় নাই। রাগের মাত্রাভেদে উনি আমার হাত দুইটা গামছা দিয়া বাঁধতেন। এরপর শুরু........ (আমার জন্য অনেকগুলো বিভিন্ন ডায়ার বেত ছিল) ওহ! সাথে বলে নেই। আমার শয়তানিও বোধহয় জগতে বিরল ছিল। নাহ! এখন সেটা সম্ভব নয়। এখন বাচ্চার গায়ে হাত লাগানো তো দূরের কথা হাত তোলাও যাবে না। এখন বাচ্চা মানুষ হবে কি হবে তা নির্ভর করবে সম্পূর্ণভাবে বাবা মায়ের নীতি নৈতিকতা, মূলবোধ আর জীবন যাপন প্রণালির উপর। এমনকি বাবা মায়ের পারস্পারিক সম্পর্কও বাচ্চাদের মনে গভীরভাবে রেখাপাত করে। এখন আপনি যে জীবন স্টাইল বেছে নেবেন, আপনার বাচ্চাদেরও সেই স্টাইলেই জীবন প্রবাহিত হবে। তবে দুর্ভাগ্য হচ্ছে, মুসলমান হিসেবে অনেক বাবা মায়ের সন্তানই বাবা মায়ের জন্য সামান্য দোয়াটাও পারে না বা শেখেনি। লকডাউনে এখন বাসায় অধিকাংশ সময়ই কাটছে আমাদের। অন্তত এক ওয়াক্ত নামাজ হলেও সবাই মিলে জামাত করে পড়ুন না। আপনি নিজে কিংবা ছেলেকে সামনে ঠেলে দিন ইমামতি করার জন্য। দেখুন না কি অপার আনন্দ আর পবিত্রতা নিহিত আছে সেখানে। যাকাত ফরজ না হলেও আপনার সন্তানকে বলুন তার জমানো টাকার উপর যাকাত/সাদাকা আদায় করতে। তা যত সামান্যই হোক। দান-খয়রাতে অভ্যাস গড়ে তুলুন বাচ্চাদের। আল্লাহপাক আমাদের সবাইকে হেফাজত করুন।
হে আল্লাহ! ভারতের মত অবস্থা যেন আমাদের না হয়। মার্কেট খুলে দেয়ার পর মানুষ কেনাকাটার জন্য যেভাবে ঝাঁপিয়ে পড়েছে, তাতে তোমার কাছে সাহায্য চাইতেও লজ্জা বোধ করছি। তুমি ভারতের মানুষকে তাঁদের চরম বিপদ থেকে রক্ষা কর, সেই সাথে আমাদেরও। হে আল্লাহ! আমাদের একটা শিক্ষা দেয়ার সিদ্ধান্ত নিও না। তাহলে আমরা চরমভাবে ক্ষতিগ্রস্ত হব। আমাদের তুমি মাফ কর, ক্ষমা কর এবং হেদায়েত দান কর।
RedX কুরিয়ার সার্ভিসের ঊর্ধ্বতন কর্তৃপক্ষের সাথে কথা হয়েছে। তাঁরা ক্ষমা চেয়ে কথা দিয়েছেন যে তাঁদের সার্ভিসে অতি দ্রুততম সময়ের মধ্যে আমূল পরিবর্তন আনবেন। তাঁরা প্রতিটি অভিযোগ গুরুত্বের সাথে বিবেচনা করে ফয়সালা করবেন। সবার অভিযোগ তাঁরা দেখেছেন এবং সবার কাছে এ জন্য দুঃখ প্রকাশ করেছেন। সবার প্রতি অনুরোধ থাকবে, এরকম ঘটনা ভবিষ্যতে ঘটলে অবশ্যই ভোক্তায় অভিযোগ করবেন। দুঃখ প্রকাশ এবং ভবিষ্যতে এরকম ঘটনা আর ঘটবে না এমন অঙ্গীকার করায় আমার দেয়া RedX নিয়ে অভিযোগের পোস্ট তুলে নেয়া হল। 
বিচ্ছিন্ন একটি ঘটনাকে আর না টানি, প্লিজ। অনাকাঙ্ক্ষিত এবং বিব্রতকর একটি মুহূর্ত যাদের নিয়ে, তাঁরা কিন্তু জীবনের অনেক ক্ষেত্রে হয়ত অনেক মানবিক। অনেক মানুষের মুখে হাসি ফুটিয়েছেন, অনেকের চোখের পানি মুছিয়ে দিয়েছেন, অনেকের জীবন বাঁচিয়েছেন। এঁরাই কিন্তু আমাদের ভাই, আমাদের বোন। এত জাজমেন্টাল না হয়ে ভুলে যাই সবকিছু। সহমর্মিতা, পারস্পারিক শ্রদ্ধাবোধ আর ভালবাসা নিয়ে মিটিয়ে ফেলি বিরোধ আর জিঘাংসা। পারভারশনের অতল গভীরে নিমজ্জিত আজ আমরা সবাই। বাচ্চারা কি শিখবে আমাদের থেকে আজ!! কি শিখাচ্ছি আমরা তাদের!! বুকে হাত দিয়ে কেউ বলতে পারবেন, দেশের কোনো পেশার মানুষের কাছ থেকে ক্ষতির চেয়ে অনেক অনেক বেশি উপকৃত হননি!! তাহলে এত পেশা বিদ্বেষ কেন সবার মনে!! ঘটনাটির ভিডিও না হলে কিন্তু কেউ কিছুই জানত না, কিছুই হত না। এরকম কত কিছুই তো ঘটে যাচ্ছে আমাদের জীবনে। সব ভিডিও করা হলে তো সুইসাইড করা ছাড়া কারো উপায় থাকত না। আমরা কি সবাই ফেরেশতা!! চামড়া কেন এত পাতলা আমাদের!! কিছুই হয়নি। ডাক্তার, পুলিশ, ম্যাজিস্ট্রেট সবাই ভাল। অনেক ভাল রেকর্ড আছে তাঁদের। টেম্পার বা আচরণ পদ্ধতির সমস্যার কারণে হয়ত নিয়ন্ত্রণের বাইরে চলে গিয়েছিল পরিস্থিতি। আর কিছু না। এই মাটিতে যত খারাপ কাজ হয়, অসংখ্য ভাল মানুষ এবং তাদের ভাল কাজ না থাকলে মাটি অনেক আগেই ধ্বসে যেত। মুক্তিযুদ্ধার সন্তান পরিচয় দেয়ার অর্থ হচ্ছে, আমি মিথ্যা বলছি না বা অনিয়ম করছি না। আসলে সেটাই হওয়া উচিৎ। এই মহান বিষয়টিকে আর খাটো না করি, ভাইরাল সাবজেক্ট করে ঝাঁপিয়ে না পড়ি! বর্তমানে কোভিড প্যানডেমিক নিয়ে ভয়াবহ বিপদে আছি আমরা। এর মাঝে জাতিগতভাবে পরনিন্দা, জিঘাংসা, গীবতের চর্চা ভয়াবহ পরিণাম ডেকে আনবে হয়ত আমাদের জীবনে। প্লিজ, আমাদের ভবিষ্যত প্রজন্ম, আমাদের সন্তানদের জন্য ভাল কিছু রেখে যাই আমরা।
এবার আমরা কতজন যে বাবা মা হারিয়ে এতিম হব, তা জানেন একমাত্র আল্লাহপাক। আমরা জানি না, কতজন সন্তানহারা হব। রোজার এই ত্রিশ রাতে তাহাজ্জত নামাজের সুযোগটা আমরা মিস না করি। সারা বছর তো এই সুযোগ পাই না আমরা। একটু বেশি সময় ধরে সেজদায় পড়ে থেকে মহান রবের কাছে এই অভিশাপ মুক্তির জন্য প্রার্থনা করি সবাই। হয়ত তিনি শুনবেন আমাদের অসহাত্ব আর কান্না। 
মৃত্যুর মিছিলে সামিল হয়েছে আমাদের জীবন। এই মৃত্যু আকস্মিক, জলজ্যান্ত সুস্থ স্বজনদের। নয় দীর্ঘ রোগেভোগা, নয় বিচ্ছিন্ন কোন ঘটনা। শুধু আইসিইউর বিল দিতেই সর্বস্বান্ত হচ্ছেন অনেকেই, বিনিময়ে পাচ্ছেন লাশ। কাল থেকে শুরু হচ্ছে পবিত্র রমযান। অনেক কষ্ট আর অভাবের মধ্যে রমযান পালন করতে হবে অনেককেই। আমরা মুসলমান ভাই ভাই। অন্তত এবার না হয় ভাইয়ের গলা না কাটি। একে অপরের প্রতি সহমর্মিতা, মমত্ববোধ আর ভালবাসার কারণে এবার না হয় আনন্দঘন রমযান, কেনাকাটা আর ঈদ আনন্দ উতসব কম করে মানবতার তরে হাত বাড়াই। এবার না হয় দান খয়রাত বাড়িয়ে দেই। যাকাতটা সঠিকভাবে হিসেব করে বিলিয়ে দেই। পূণ্য, আমল, সওয়াবের চিন্তা বাদ দিয়ে শুধু মহান রবের সন্তুষ্টির জন্য সব ইবাদত আর দান সাদাকা করি। আমাদের সন্তান্দের প্রতি অনুরোধ, তোমরা না হয় এবার অসহায় মানুষগুলোর কথা চিন্তা করে ঈদের খরচ কমিয়ে বা বাঁচিয়ে অপরের সাহায্যে হাত বাড়িয়ে দাও। বাবা মাকে উতসাহ প্রদান কর। আমরা খুব অসহায় বোধ করছি। তোমরা ভবিষ্যতের কাণ্ডারি, একটু শক্ত করে ধর আমাদের। পবিত্র রমযানে কায়মনোবাক্যে অন্তর দিয়ে মহান প্রতিপালকের কাছে নত এবং আত্মসমর্পণ করে এই অভিশাপ মুক্তির জন্য প্রার্থনা করি সবাই। আল্লাহ আমাদের কবুল করুন। আমাদের পাপ ক্ষমা করুন। আবার মুক্ত জীবনে হাসিতে খুশিতে ভরে উঠুক
যাকাতের সময় হয়ে আসছে। পাই-পাই হিসেব করে যাকাত দিন। আপনার ঘরে সোনা-রুপা আর ব্যাংকে জমানো কত টাকা আছে তা আপনিই ভাল জানেন, যদিও তা হালাল হওয়া অত্যাবশ্যক। এই ভয়াবহ প্যানডেমিক সময়ে মানুষ মারাত্মক আর্থিক সংকটে আছে। যাকাত দিয়ে সংকটে পড়া যে কাউকেই দাঁড়াতে বা স্বাবলম্বী করতে এগিয়ে আসতে পারেন আপনি। শুধু সেটা যাকাতের অর্থ, তা প্রকাশ করার দরকার নেই। এমন দান করবেন না, যা লোক দেখানো হিসেবে প্রকাশ পায়। অভাবগ্রস্ত ভাই-বোনদের পাশে দাঁড়ান। মহান প্রতিপালক তা উত্তমরুপে এবং অনেকগুন বাড়িয়ে ফেরত দেবেন ইনশাআল্লাহ। যাকাত দিয়ে সম্পদ কখনো কমে না, কমতে পারে না।
টাইমলাইনে কয়েকজনের ফটো দেখেই "ইন্না লিল্লাহি......" পড়ে ফেলে দেখি জন্মদিন আর সেল্ফির ছবি। বারবার এই ভুলটা হচ্ছে। সরি, আতংকিত হয়ে পড়েছি খুব। "ইন্না লিল্লাহি...." কপি করে সমানে পেস্ট করে যাচ্ছি। আল্লাহপাক আমাদের ক্ষমা করুন। এরপরেও কি আমরা সাবধান হব না!! আমাদের সতর্ক করতে আইন প্রয়োগ করতে হবে!! মৃত্যুর মিছিলে আপনার কিংবা পরিবারের স্বজনদের নাম লিখাতে চাচ্ছেন? আল্লাহ হেদায়েত দান করুন আমাদের। মনে রাখবেন, মাস্ক পড়ে থাকলেও আপনি সংক্রামিত হতে পারেন হাজার মাধ্যম থেকে। অফিসের চেয়ার টেবিল, ফাইল-কাগজপত্র, কলম। ব্যবসার দ্রব্যাদি কেনা-বেচা। বাসায় ঢোকা দরজার লক বা হ্যান্ডেল, বাজার-সওদা, পলিথিন, প্যাকেট বক্স ইত্যাদি। আপনি হাত সাবান দিয়ে ধুয়ে বা স্যানিটাইজ করে এমন একটা কিছু ধরে বা স্পর্শ করে তারপর মুখে হাত দিলেন, যা কিছুক্ষণ আগেই কেউ স্পর্শ বা ছুঁয়ে সংক্রামিত করে গেছে। না জেনেই অতি সহজেই সংক্রামিত হয়ে গেলেন আপনি। করোনা আক্রান্ত সকলকে আল্লাহপাক দ্রুত সুস্থ করে তুলুন এবং যারা চলে গেছেন আমাদের ছেড়ে, তাঁদের জান্নাতবাসী করুন। খুব দ্রুত এই অভিশাপ থেকে আমাদের দেশকে রক্ষা করুন।
যাঁকে ধারণ করে এগিয়ে চলেছি অবিরত। যে ছবি বুকে কথা বলে নিরন্তর। বিনম্র শ্রদ্ধা ১৫ আগস্ট, ১৯৭৫ শাহাদত বরণকারী জাতির জনক বঙ্গবন্ধু সহ পরিবারের সকলের প্রতি। আল্লাহ জান্নাতবাসী করুন তাঁদের। আমাদের প্রেরণা, আমাদের শক্তি, আমাদের স্বপ্ন।
ছোট বেলার এক বন্ধু (বিকাশ এজেন্ট) ফোন করে ধন্যবাদ জানাল। বলল, "দোস্ত তুই লেগে ছিলি বলেই কাজটি হয়েছে। বিকাশ মাল্টি ডিভাইস লগইন বন্ধ করে দিয়ে কত মানুষের কত টাকা যে প্রতারকদের হাত থেকে বেঁচে গেল তার হিসেব নেই।" আলহামদুলিল্লাহ। অসম্ভব ভাল একটি কাজ হয়েছে বন্ধু। অপার শান্তি পাচ্ছি। ধন্যবাদ বিকাশকে, যে তাঁদের বুঝাতে সক্ষম হয়েছিলাম। যদিও সাথে বাংলাদেশ ব্যাংকে লিখিতভাবে জানিয়েছিলাম বিষয়টি। কাজটি আমার ডিপার্টমেন্টের কাজ ছিল না। ছিল না আমার এখতিয়ারের ভিতরে। সংশ্লিষ্ট ডিপার্টমেন্টকে শুধু সাহায্য করেছি মাত্র। বঙ্গবন্ধুর সোনার বাংলা গড়তে হলে সবাইকে সীমানার বাইরে, ডেস্কের বাইরেও কাজ করে যেতে হবে। সবাইকে ঈদের শুভেচ্ছা জানিয়ে পোস্ট দিয়েছেন ইভ্যালির এমডি সাহেব। সেখানেও দেখলাম, শুভেচছা নেয়ার পরিবর্তে অসংখ্য ক্রেতার অভিযোগ আর অভিযোগ। তাঁরা সময়মত পণ্যের ডেলিভারি পাননি। ফলো করে যাচ্ছি ইভ্যালিকে। অনেকবার কথা বলেছি এমডি সাহেবের সাথে। পরামর্শ দিয়েছি। হাজার হাজার মানুষ বিনিয়োগ করে বসে আছে ইভ্যালিতে। সবার ধারণা এটা ২য় ডেসটিনি হতে চলেছে ইভ্যালি। ইদানিং কিছুটা পজিটিভ পরিবর্তন লক্ষ্য করছি। আশা করছি এদেশের মাটি আর মানুষকে যথাযথ সন্মান দেবে ইভ্যালি। আবারও বলছি, ফলো করে যাচ্ছি তাঁদের। চাকরি থেকে পিএলআর এ যাবার পর দুইজন সিনিয়র সচিব স্যারকে রাজি করিয়েছিলাম এক সাথে একটি ফোরাম গঠন করে কাজ করার জন্য। তাঁরা সবার অতি পরিচিত, অত্যন্ত সন্মানিত এবং মাননীয় প্রধানমন্ত্রী স্যারদের অত্যন্ত গুরুত্বপূর্ণ কাজের দায়িত্ব দিয়েছেন। স্যাররা এত ব্যস্ত হয়ে গেলেন যে, স্বপ্নটি আমার পূরণ হল না। স্যারদের বলেছিলাম, আমি সমস্যাগুলো, কল্যাণের কাজগুলো তুলে ধরব, কাজ করে যাব। যখন একা পারব না, তখন শুধু তাঁদের হেল্প নেব। দুইজন স্যারই বলেছিলেন, তুমি আর ভাল কিছু কর্মকর্তা দেখ, যাঁরা এভাবে কাজ করতে আগ্রহী। আশায় আছি, ইনশাআল্লাহ একদিন হবে এরকম কিছু। আর এরকমই একটি আদলে স্বপ্নের কথা বলেছিলাম একটি সাক্ষাতকারে। কারো বিকল্প নয়, পাশাপাশি সাহায্য করে অনেক ভাল পরিবর্তন আনা যায় এ সমাজে। শোকাবহ এ আগস্টে জাতির জনক বঙ্গবন্ধু এবং তাঁর পরিবারের প্রতি গভীর শ্রদ্ধা এবং রুহের মাগফিরাত কামনা করে তাঁর স্বপ্ন পুরণে এভাবেই কাজ করে যাবার প্রত্যয় ব্যক্ত করছি। আমরা সফল হবই ইনশাআল্লাহ।
আমার উপর অতি নিকট আত্মীয় স্বজনদের মন খুব খারাপ। তার মধ্যে পরিবার সহ স্বশুর পক্ষ। ভাই সহ বাবা মা অন্যতম। নিরাপদ খাদ্য কর্তৃপক্ষের প্রায় ২০৮ জন কর্মকর্তা কর্মচারির নিয়োগ হয়েছিল দুইবারে। প্রথমে কর্মচারি, পরে কর্মকর্তা। আমি ছিলাম নিয়োগ কমিটির সভাপতি। দুইবারেই পেপারে বিজ্ঞাপন প্রকাশ করা থেকে শুরু করে লিখিত পরীক্ষার দিন পর্যন্ত আমার চোদ্দগুষ্টির কাউকে বলিনি। কেউ জানে না আমাদের অফিসে নিয়োগ পরীক্ষা শুরু হচ্ছে বা হবে। ফলাফল আমার পরিবার, আত্মীয় স্বজনরা কেউ আবেদন করার সুযোগই পায়নি। এটা নিয়েই সবার আক্ষেপ আমার উপর। কেন আমি সুযোগটা নিজেদের মধ্যে দিলাম না। তদ্বির না হোক, আবেদন করার সুযোগটা তো অন্তত পেত। দেইনি সে সুযোগ। প্রথম কারণ যোগ্যতাবলে পরিবারের কেউ চাকরি পেলেও সে এবং আর সবাই মনে করত আমার কারণেই সে চাকরি পেয়েছে। যদি মৌখিক পরীক্ষায় উত্তীর্ণ না হত, তাহলে সবাইকে বলে বেড়াত, আমি কমিটির সভাপতি হওয়া সত্বেও সে চান্স পায়নি বা আমি কোন সুবিধা দেইনি। দুইটাই আমার জন্য অবমাননাকর। তাই একেবারেই গোপন করে গিয়েছিলাম নিয়োগের বিষয়টি নিজের পরিবারের কাছে। আমরা কমিটির সদস্য ছিলাম ৮ জন। দুই পরীক্ষায় একজন সদস্যও বলেননি, তাঁর একজন ক্যান্ডিডেট আছে। আমরা কারো অনুরোধ রাখিনি। রাখার কোন সুযোগও ছিল না। আগে থেকেই সে পথ আমরা বন্ধ করে দিয়েছিলাম। ভাল নিয়োগ জন্ম দেয় সত এবং দক্ষ কর্মীবাহিনী। এই বছরেই রেলের প্রায় ১৫ হাজার শুন্য পদের নিয়োগ আসছে ইনশাআল্লাহ। তারপরেই হয়ত প্রায় বিশ হাজারের বেশি নতুন জনবল। ধন্যবাদ মাননীয় প্রধানমন্ত্রীকে। তাঁর ঐকান্তিক আগ্রহ আর সদয় ইচ্ছায় রেল পাচ্ছে এক বিশাল কর্মীবাহিনী। ধন্যবাদ মাননীয় রেলমন্ত্রী, সচিব, ডিজি মহোদয় সহ মন্ত্রণালয় এবং রেল অধিদপ্তরের সকলকে। এক বিপ্লব আসছে বাংলাদেশ রেলওয়েতে ইনশাআল্লাহ।
ঈদ মুবারক। মহান রবের কাছে প্রার্থনা, তিনি যেন দ্রুত আমাদের স্বাভাবিক জীবন ফিরিয়ে দেন। আপনাদের ভালবাসা এত বেশি সিক্ত আমি যে আলাদা আলাদাভাবে ঈদ শুভেচ্ছা নেয়া এবং দেয়ায় অপারগ হয়ে গিয়েছি। তাই এখানেই আশ্রয় নিতে হল। সবার জন্য অফুরন্ত ভালবাসা এবং দোয়া। যারা চলে গিয়েছেন চিরতরে আমাদের ছেড়ে, তাঁদের রুহের মাগফিরাত কামনা করছি। তাঁদের পরিবার পরিজনকে আল্লাহপাক শোক সইবার ক্ষমতা দান করুন। আল্লাহপাক তাঁর অসীম ক্ষমতা, দয়া আর করুণায় আমাদের সবার কুরবানি কবুল করুন। আমার জন্য সবাই দোয়া করবেন, আল্লাহপাক যেন আমাকে আরও বেশি করে কল্যাণ করার ক্ষমতা, সাহস এবং শক্তি দান করেন।
আলহামদুলিল্লাহ। ধন্যবাদ bKash কর্তৃপক্ষকে। তাঁরা মাল্টি ডিভাইস লগইন বন্ধ করে দিয়েছেন। অর্থাৎ একটি একাউন্ট থেকেই আপনি এখন ট্রানজেকশন করতে পারবেন। ওটিপি পিন নাম্বার দিয়েও আর অন্য ডিভাইস থেকে একাউন্ট চালাতে পারবেন না। প্রত্যেকবার আপনার ওটিপি পিন নিয়ে আপনার একাউন্ট থেকে আর টাকা হাতিয়ে নিতে পারবে না। আপাতত বন্ধ হয়ে গেল প্রতারকদের রাস্তা। সামান্য চেষ্টা করেছিলাম। বিকাশ গ্রাহকদের কল্যাণে কাজ করে যাচ্ছেন তা প্রমানিত হল। সন্মান দিয়েছেন অংসখ্য গ্রাহকদের। এজন্যই বলেছিলাম, আমরা পারি না এমন কিছু নেই। রক্ষা পেল গ্রাহকদের কষ্টার্জিত অর্থ প্রতারকদের কবল থেকে। এখন অন্য অপারেটর এর মোবাইল থেকে একাউন্ট চালাতে হলে আপনার একাউন্ট সিম প্রবেশ করাতে হবে। সিম সহ মোবাইল হারিয়ে গেলে সিম তুলে একাউন্ট চালাতে হবে। এখন কিন্তু আপনার পালা। একাউন্ট সহ মোবাইল আবার কারো হাতে দিয়ে দিয়েন না। মানুষের জন্য এ সাফল্যের আনন্দই আলাদা। আল্লাহ মহান।
প্রায় ২৫ মেট্রিক টন খেজুর চট্টগ্রাম পোর্টে এসে আটকে গেছে। উৎপাদন এবং মেয়াদের কোন তারিখ নেই। লেবেলে নেই কোন তথ্য। খালাস বন্ধ। উৎপাদন এবং মেয়াদ উত্তীর্ণের তারিখ ছাড়া কোন খাদ্য পণ্য আমদানি করা যাবে না। এটা আমদানি নীতিতে বলা আছে, তেমনি সুস্পষ্টভাবে বলা আছে নিরাপদ খাদ্য আইনে। এরপরেও আমদানিকারকরা কোন সাহসে এভাবে খাদ্য পণ্য আমদানি করে ভাবলেও হতবাক হতে হয়। সবার মনে রাখা উচিৎ দিন বদলাচ্ছে এবং বদলাবেই ইনশাআল্লাহ। 
রেলের ইতিহাসে যাত্রী কল্যাণে সবচেয়ে বড় কাজটির অনুমোদন হল। আলহামদুলিল্লাহ। ধন্যবাদ বাংলাদেশ রেলওয়ে। "টিকিট যার, ভ্রমণ তার" এবার সামান্য কাজ বাকি। এনআইডি হুক আপ। তারপর সবাইকে নতুন করে রেজিষ্ট্রেশন করতে হবে। এরপর অনবোর্ড চেকিং। যাত্রীদের চিন্তা নেই। সাথে এনআইডি রাখার প্রয়োজন নেই। খুব আনন্দ লাগছে। আহ! অনেক পরিশ্রমের ফসল আমাদের। "হাওয়ায় উড়বে চুল খোলা জানালায়, দৃষ্টি হারিয়ে যাবে সবুজ সীমানায়"
সবার দৃষ্টি আকর্ষণ করছি। এটা আপনাকে মেনে নিতেই হবে যে, আগের দিন আর নেই। আপনি টিকিট ছাড়া কোন অবস্থাতেই কমলাপুর স্টেশনে ঢুকতে পারবেন না। টিকিটের চেয়ে যদি ফ্যামিলি মেম্বার বেশি হয় তবে তাকে রেখেই ট্রেনে উঠতে হবে। স্টেশনে আলাদা টিকিট করার কোন অপশন নেই।। অনলাইন টিকিটিং সিস্টেম চালু করার পর স্পেশাল কন্সিডারেশনে বা ভিভিআইপি টিকিটের কোন সুযোগ নেই। সবাইকে অনলাইনে চেষ্টা করতেই হবে। সার্ভার ম্যানিউপুলেশনের কোন সুযোগ নেই।। এখন আমি, আপনি, সে, তিনি অথবা স্যার। সবাই এক কাতারে। অনলাইন টিকিটিং সিস্টেমই বহাল থাকবে। আর কালোবাজারি বন্ধের ব্যবস্থাও আসছে শীঘ্রই ইনশাআল্লাহ।। আপনি নিজের পরিচয় দিয়ে প্ল্যাটফর্মে ঢুকতে গিয়ে বিব্রত হবেন বা কর্মরত রেল কর্মীদের বিব্রত করবেন, তা আমরা চাই না।
আমার বিয়ের পরের কথা। চাকুরিতে ঢুকে মাস ছয়েক পরে বিয়ে। একটি ভাল ব্রিফকেস কিনলাম অফিসে নিয়ে যাবার জন্য। নতুন চাকুরি, নতুন বৌ, ভাবসাবই আলাদা।ব্র্যান্ড ব্রিফকেস, কিছুটা দামি বটেই। একদিন কেমন করে জানি লক উল্টাপাল্টা হয়ে গেল। আর খোলে না। বহুত কসরত করেও লাভ হল না। দুই লকের কোন নাম্বারই মেলে না। পারমুটেশন-কম্বিনেশন ফেল মারল। স্বামীর সাথে বেচারি নতুন বৌ-এরও মন খারাপ। ভিতরে অফিসের কিছু জরুরি কাগজ ছিল। সিদ্ধান্ত নিলাম ভেঙ্গে ফেলব। সেই সময় কে যেন বলল, বাইতুল মোকাররম মার্কেটে নিয়ে গেলে ওরা লক খুলে দিতে পারবে। আশা নিরাশায় সাধের ব্রিফকেস নিয়ে রওনা দিলাম। সেখানে সুটকেসের এক দোকানে নিয়ে বললাম লক খুলতে পারছি না।দোকানে বসা এক ভদ্রলোক ব্রিফকেসটা হাতে নিয়ে বললেন, আহারে নতুন ব্রিফকেস! নাম্বার ভুলে গেলেন কিভাবে? আমি চুপচাপ। তিনি ব্রিফকেসটা শো-কেসের উপর রেখে এক পাশের লকের নাম্বার ঘুরাতে লাগলেন। দেখলাম মাত্র পনের সেকেন্ডের মধ্যে খুলে ফেললেন। দ্বিতীয় লকটাও তাই। আমি হা' হয়ে তাকিয়ে থাকলাম ওনার দিকে। একি এক্সপার্ট রে বাবা!! ব্রিফকেস হাতে নিয়ে বললাম, কত দিতে হবে? দেন ১০০ টাকা, তিনি বললেন। ১৯৯২ সালে ১০০ টাকার অনেক দাম। আমরা বেতন পেতাম ২৮৫০ টাকা স্কেলে। সর্ব সাকুল্যে বিয়াল্লিশ শত পঞ্চাশ টাকার মত। মন খারাপ করে বললাম, একশত!! এত কেন! কাজ তো করলেন পাঁচ টাকার, মাত্র ১০/১৫ সেকেন্ডে! এরপর তিনি যা বললেন, মোটেই প্রস্তুত ছিলাম না। শোনেন, ব্রিফকেসের দাম কত? বললাম, তা বেশ। লক খুলতে না পারলে কি করতেন? ভেঙ্গে ফেলতে হত। তাহলে আপনি আমার কাজ দেখে পারিশ্রমিক দিলে হবে না। আপনি হিসেব করছেন মাত্র ১০ সেকেন্ডের কাজ। কিন্তু ভাবলেন না এতে আপনার লাভ হয়েছে অনেক। দামি ব্রিফকেসের মুল্যের সাথে আমার পারিশ্রমিক তুলনা করুন। কাজ ছোট হতে পারে, কিন্তু লাভ অনেক বেশি। সেই লাভের তুলনায় ১০০ টাকা বেশি বলিনি। আমার আর বলার কিছু ছিল না। ব্রিফকেসের দামের তুমনায় একশত টাকা খুব বেশি নয়। টাকা দিয়ে বের হয়ে আসলাম। ভুলিনি কখনো সেই মানুষটির কথা। কাজ একটি লাইন হতে পারে, হতে পারে একটি চিঠি। হতে পারে সামান্য চেষ্ঠা বা একটি কদম। হতে পারে সামান্য চিন্তার বহিপ্রকাশ। যদি তার প্রভাব হয় অনেক বড়, তবে সেই ছোট্ট কাজটির মূল্যও হয় অনেক বেশি। আমার উপজেলায় পল্লী বিদ্যুতের সক্ষমতা বাড়াবার জন্য কিছু ছোট ছোট কাজ করেছিলাম। এখন ৩৩ কেভি তিন সার্কিটে বিদ্যুৎ পাচ্ছে। আর একটির কাজ চলছে। তাহলে হবে চার সার্কিটে বিদ্যুৎ সঞ্চালন। একটি বন্ধ হলে হাতে থাকবে আরো তিনটি। পাওয়ার ট্রান্সফর্মার ২০ এমভিএ। আগামি দশ বছর আর ওভারলোড থাকবে না। সম্পূর্ণরুপে বন্ধ হয়ে গেছে ফোর্স লোডশেডিং। ধন্যবাদ পল্লী বিদ্যুতের সবাইকে, যারা আন্তরিকভাবে সাহায্য করেছেন। অসংখ্য কর্মকর্তা আছেন সরকারে। সবাই নিজনিজ উপজেলার দিকে সামান্য নজর দিলে অন্তত বিদ্যুৎ সমস্যা চিরতরে দূর হয়ে যেতে পারে। সামান্য কাজ, কিন্তু আলো হয়ে জ্বলবে দীর্ঘদিন জনগণের মাঝে। শুকরিয়া আল্লাহপাকের, অসংখ্য ছোট কাজের সুযোগ দিয়েছেন তিনি। 
এক সরকারি সংস্থার তদন্তে জানা গিয়েছে যে, bKash এজেন্টরা ক্যাশ ইন করার তথ্য টাকার বিনিময়ে বিক্রি করে থাকে। তারা যে খাতায় তা লিপিবদ্ধ করে, সে খাতার পাতা বিক্রি করে ভাল অর্থ পায়। তথ্যের ভ্যালু যত বেশি, বিনিময় মূল্য তত বেশি। সবচেয়ে ভাল উপায় হচ্ছে নিজে একাউন্ট খুলে ফেলুন এবং ব্যাংকের আই-ব্যাংকিং একাউন্ট বা সফটওয়্যার থেকে টাকা ক্যাশ ইন করুন। এখন প্রায় সব ব্যাংক আই-ব্যাংকিং চালু করেছে। এছাড়াও ক্রেডিট কার্ড থেকেও টাকা ক্যাশ ইন করতে পারবেন। আমি তাই করছি, বিকাশে অনেক টাকা ক্যাশ ইন করার পরেও কেউ ফোন করল না। আহা! কেউ যদি ফোন করে পিন আর ওটিপি চাইত, তাহলে কতই না মজা হত!!! বাইরে তথ্য যত কম যাবে, আপনি তত নিরাপদ থাকবেন। একটি ভাল প্রস্তাব বাংলাদেশ ব্যাংকে দিয়েছি। সেটাতে আপনি পিন বা ওটিপি কাউকে দিয়ে দিলেও আপনার একাউন্ট থেকে টাকা নিতে পারবে না। সমস্যা হচ্ছে কাজটা গতি পাচ্ছে না করোনার কারণে।
প্রতারণা- সাহেদ স্টাইল। ক্যাশ ব্যাক অফারের ব্যবচ্ছেদ। প্রথমত, ফেসবুক কর্তৃপক্ষ অত্যন্ত সদয় হয়ে আজ পাঁচদিন যাবত আমাকে সব গ্রুপে পোস্ট দেয়া বন্ধ করে রেখেছে। শুধু কমেন্ট করতে পারি। কাজেই, গুরুত্বপূর্ণ হওয়া সত্বেও টাইমলাইন ছাড়া পোস্ট দিতে পারছি না। পেজের নাম দিয়েছে কুঁড়েঘর। ফার্নিচার অনলাইন শপ। কোন ঠিকানা নেই আছে শুধু মোবাইল নাম্বার। হাজার বিশেক লাইক (জানি না কিভাবে যোগাড় করেছে)। সাথে ৪৫% ক্যাশ ব্যাক অফার। এরপরের ঘটনা বেশি কিছু জানি না। দুইজন ইনবক্সে জানালেন তাঁরা ঠকেছেন। একজনে পনের হাজার, অন্যজনে ত্রিশ হাজার টাকা পাঠিয়েছেন। এরপর ফোন ধরে না, মোবাইল বন্ধ। পেজ উধাও। এনাদের একজন আবার আজ জানালেন, সম্ভবত নব্য শাহেদ আজ আবার একটি নতুন পেজ খুলেছেন একই প্রকার বক্তব্য, অফার এবং স্ক্রিনশট দিয়ে। পেজ খুলে দেখলাম, নতুন পেজ। ঠিকানা নেই, নেই কোন মোবাইল নাম্বার। তাদের ওখানে কমেন্ট করলাম, আপনাদের মোবাইল নাম্বার কোথায়। কিছুক্ষণ পর দেখলাম ইনবক্স করেছে, স্যার আপনার কি লাগবে? বললাম, মোবাইল নাম্বার দিন। সে আবার বলল, স্যার আপনার কি লাগবে। মোবাইল নাম্বার লাগবে বললাম। এরপর দেখি পেজ গায়েব। এবার বুঝেছেন, আপনাদেরকে এরা মানে সাহেদরা কি মনে করে!! কতটা বোকা এবং অধম আমরা!! ক্যাশ ব্যাক দেখলেন, আর টাকা পাঠিয়ে দিলেন!!! আমরা অবিরত ঠকে চলেছি বা ভুল করে যাচ্ছি বলেই সাহেদরা আজ এইদেশে রমরমা ব্যবসা ফাঁদতে পারে। হতবাক হই, এই রক্তেভেজা স্বাধীন মাটিতে প্রতিনিয়ত জন্ম নিচ্ছে হাজার হাজার সাহেদ কেমন করে!! মোবাইল নাম্বার দিয়ে কুঁড়েঘর-আতুরঘরের নাম ঠিকানা ছবি সব বের করেছি। এখন ঠকে যাওয়া দু'জন (হয়ত আরও আছে অনেক) ভোক্তায় অভিযোগ দায়ের করবেন প্রতারকের নাম ঠিকানা দিয়ে। এরপর আমি আছি ইনশাআল্লাহ। প্লিজ, অনলাইন শপের ঠিকানা, মোবাইল নাম্বার না থাকলে কোন অবস্থাতেই সেখানে কিছু কিনবেন না। কমেন্ট দেখে বিশ্বাস করবেন না। সেখানে সব পেইড কমেন্ট থাকে। ** কোন গ্রুপে যেহেতু পোস্ট দিতে পারছি না, পারলে শেয়ার করবেন মেসেজটি।
অত্যন্ত কল্যাণকর এবং মানবিক একটি কাজ ব্লাড ডোনেশন। এই মহৎ কাজের ব্রত নিয়ে একটি পেজ চালাতে গিয়ে পেজের এডমিন এবং সদস্যরা হিমসিম খাচ্ছেন। সদস্য বাড়াতে হবে, তাই সামান্য সাহায্যের জন্য পেজের লিংক শেয়ার করলাম। যাতে আপনারা যুক্ত হতে পারেন।
প্রভিডেন্ট ফান্ডের সরকার প্রদেয় অংশ সুদ জেনে তা সম্পূর্ণ সারেন্ডার করেছি। এখন অর্থ বিভাগ বলছে তা মুনাফা। এক সার্কুলারে জানিয়েছে, সুদ/ইনক্রিমেন্ট পরিবর্তে এখন থেকে তা মুনাফা বলতে হবে। ঠকে গেলাম মনে হচ্ছে!!
মানুষের আটকে থাকা পেনশন, ইনক্রিমেন্ট নিয়ে কাজ করতে গিয়ে মজার মজার অভিজ্ঞতা হচ্ছে। ইনবক্স ভরে গেছে আবেদন, নিবেদন আর আহাজারিতে। কয়েকজন লিখেছেন, স্যার আপনার লিখা পড়ে আমার কাছে যে কয়টা পেনশন ফাইল পেন্ডিং ছিল, তা দ্রুত নিস্পত্তি করে দিয়েছি। আলহামদুলিল্লাহ। কিন্তু হা' হয়ে গেলাম একজনের সমস্যার কথা শুনে। এর সমাধান আমার জানা নেই। তবে হাসিও পেয়েছিল খুব। তিনি লিখেছেন,"স্যার আমার কাজ হচ্ছে পেনশন গ্রহীতা মৃত্যুবরণ করলে সরেজমিন তদন্ত করে প্রকৃত ওয়ারিশান সার্টিফাই করা। এক কেসে ওয়ারিশান সার্টিফিকেটে দেখা যাচ্ছে মৃত সরকারি কর্মচারির পাঁচ (০৫) স্ত্রী ছিল। আমি তদন্ত করতে গিয়ে পেয়েছি ঐ ভদ্রলোকের ১৯ জন স্ত্রী। এখন বলেন আমি রিপোর্ট কি দেব!!!" আমি তাঁকে কি পরামর্শ দেব বুঝতে পারছি না!! বাপের ব্যাটা!! (আমাদের রংপুরী ভাষায়)। ভদ্রলোক জীবিত থাকলে তাঁরে দেখতে যাইতাম। আল্লাহ জান্নাতবাসী করুন তাঁকে, তাঁর সাহসের জন্য। 
আচ্ছা আপনাদের কারো বিশ্বাস হয়, মাসে মাত্র দেড় হাজার টাকা পাওয়ার জন্য আহাজারি করছে কেউ। এই দেড় হাজার টাকা তাঁদের সংসারে অনেক অনেক কিছু বর্তমান যুগে। যে যুগ আমরা সবাই দেখছি বর্তমানে। হ্যা, আমি দেখছি ইনবক্সে জ্বলজ্বল করছে হাহাকারগুলো এবং বিশ্বাস করেছি। হতবাক নয়নে তাকিয়ে থেকেছি। বারবার মনে হয়েছে একটা শুন্য কম দেয়নি তো!! মাসে মাত্র ১৫০০/ টাকা। কয়েকজন সাহায্য চেয়েছেন, তাঁদের বাবা চাকুরি হতে অবসরের পর এককালিন পেনশন বিক্রি করে পরবর্তীতে কেউ মারা গিয়েছেন, কেউ পংগু। চিকিৎসা করতে গিয়ে সব শেষ। মায়ের নামে চিকিৎসা ভাতা করতে গিয়ে আটকে আছে অনেক দিন ধরে। সেই মাসিক দেড় হাজার টাকা ভাতা তাঁদের কাছে আসমানের চাঁদ পাওয়ার সমান। দেড় বছর ধরে আটকে আছে চিকিৎসা ভাতা, এমন একজন বাবাহারা মেয়ের ইনবক্স পেয়ে চেষ্টা করলাম। দিন দশেকের মধ্যে সব রেডি হয়ে গেছে। এই সপ্তাহে দেড় বছরের মাসিক দেড় হাজার করে এক সাথে টাকা পেয়ে যাবে তাঁরা। মেয়েটি জানিয়েছে এই টাকা পেলে তার অসুস্থ মায়ের চিকিতসা করতে পারবে। একজন জানিয়েছে, মাসিক এই চিকিৎসা ভাতা পেলে সামান্য হয়ত খেতে পারবে তাঁরা। এখন সন্দেহ হচ্ছে, সরকার আমাকে জনগণের টাকায় যে বেতন প্রদান করে, তার সামান্য অংশ হালাল হচ্ছে কিনা! কতটা হারামের দায় বয়ে বেড়াতে হবে বাকি জীবন। এই সপ্তাহে টাকা পাবে যে অসহায় পরিবারটি, তার ক্রেডিট পুরোটাই দিতে হবে রেলের চট্টগ্রাম অঞ্চলের এফএ এন্ড সিএও অডিট ক্যাডারের কর্মকর্তা আমার ব্যাচমেট বন্ধু কামরুন্নাহারকে। রেলের বেতনভাতা পেনশনের যুগান্তকারী পরিবর্তন আনার চেষ্টা করে যাচ্ছেন তিনি। তাঁর চেষ্টা আর আন্তরিকতা দেখে মনে এই মেয়েটি আমার মায়ের পেটের বোন। এই রেলের (পূর্বাঞ্চল) পেনশন, ইনক্রিমেন্ট নিয়ে তাঁর অবদানের খবর পরে দেব আলাদা করে। আল্লাহ সর্বোচ্চ ভাল করুন তাঁর। অনেকের পেনশন আর চাকুরিকালিন মৃত্যু জ্বনিত কারণে আর্থিক অনুদান প্রাপ্তিতে সাহায্য করেছি। জানি না তা আল্লাহর সন্তুষ্টির খাতায় যোগ হয়েছে কিনা। যে দেশ, জাতি সমাজে বুকের রক্ত চিরে বেদনার আর্তচিৎকার ভেদ করে হাজার কোটি টাকা ভেসে বেড়ায় আকাশে বাতাসে, সেখানে মাত্র দেড় হাজার টাকার হাহাকার বড় বেমানান বটে।
একটা পাওয়ার চশমা, তার উপর ফেসশিল্ড, দুইটা মাস্ক। মাথায় ক্যাপ। কিছুই দেখি না, দম নিতে পারি না। হে আমাদের রব, স্বাভাবিক জীবন ফিরিয়ে দাও আমাদের। 
রেলের পেনশন নিয়ে একটি ভিডিও প্রতিবেদন দেখলাম। পেনশন পাচ্ছেন না, আটকে রেখেছে। পেনশন গ্রহীতা মারা যাওয়ায় তাঁর স্ত্রীর নামে পেনশন হচ্ছে না, আটকে রেখেছে। এমন কিছু বিস্তারিত তথ্য দিন আমায়। দেখি, দুই একটি সদকায়ে জারিয়ার কাজ করা যায় কিনা। যিনি আটকে রেখেছেন, তার নাম পদবি এবং মোবাইল নাম্বার দেবেন। আল্লাহ মহান।
কাঙ্ক্ষিত সুশাসন বা কল্যাণ কখনোই প্রতিষ্ঠিত হবে না, যদি একই ভবনে নিয়ন্ত্রণকারী সংস্থা এবং অধিনস্ত দপ্তর থাকে। যারা সুশাসনের কথা বলেন বা চান, তাঁদের জন্য ফরজ কাজ হল, এই বিষয়টি নোটিশে আনা। এটা যে কতটা ভয়াবহ হতে পারে, তা বলে বুঝানো যাবে না।
করোনা সমস্যার কারণে কুরবানি গরুর হাট বা গরু ক্রয় বিক্রয় অনলাইনেও চালু করার বিষয়ে চিন্তাভাবনা করছে সরকার। এ নিয়ে প্রকৃত খামারিদের সাথে আলাপ আলোচনা চলছে। প্রান্তিক খামারিরাও আগ্রহী অনলাইনে বিক্রয় করার জন্য। তাঁদের উৎসাহ উদ্দীপনার কমতি নেই এ বিষয়ে। কিন্তু বাটপার, প্রতারক আর দালালদের কি হবে? ক্রেতার কুরবানির গরুর টাকা অগ্রিম হাতিয়ে নিয়ে গায়েব হয়ে গেলে কি হবে? খামারি এক নাম্বার না দুই নাম্বার, জনগণ বুঝবে কিভাবে? প্রশ্ন অনেকগুলো। এমনিতেই অনলাইনে প্রতারকের অভাব নেই এ দেশে। নেই কোন কন্ট্রোলিং অথোরিটি বা রেগুলেটরি বডি। বাটপারদের ধরার কায়দা খুব কম। অধিকাংশ অনলাইন ব্যবসায়ি ঠিকানা ছাড়া শুধু মোবাইল নাম্বার দিয়ে ব্যবসা করে। যদিও মোবাইল নাম্বার দিয়ে প্রতারককে ধরার সুস্পষ্ট তরিকা আছে, কিন্তু সেটার প্রয়োগ খুবই সীমিত। জেলা এবং উপজেলা বা সিটি করপোরেশনের ভিত্তিক প্রকৃত খামারিরা তাঁদের নাম ঠিকানা, মোবাইল নাম্বার এবং ওয়েবপেজ বা ফেসবুক পেজের আইডি দিয়ে স্থানীয় প্রাণি সম্পদ অধিদপ্তরের কাছে নিবন্ধন করে নেয়ার সিস্টেম থাকতে হবে। প্রাণি সম্পদ অধিদপ্তর সারা দেশের রেজিস্ট্রিকৃত খামারিদের তালিকা প্রকাশ করবে। জনগণ এই তালিকার বাইরে কারো সাথে লেনদেন বা ক্রয় বিক্রয় করবে না। শুধু সরকারি তালিকায় থাকা প্রান্তিক খামারিরাই অনলাইনে বিক্রয় করার অনুমতি পাবে। তালিকার বাইরে কারো নিকট থেকে অনলাইনে প্রতারিত হলে সেটার দায় শুধুমাত্র ক্রেতার উপর বর্তাবে। কোন দালাল, কমিশন এজেন্ট বা তৃতীয় পক্ষ অনলাইনে ক্রয় বিক্রয় করতে পারবে না। এই প্রক্রিয়গুলো প্রয়োগ করা হলে আশা করি অনলাইনে গরুর বাজারে স্বচ্ছতা এবং জবাবদিহিতা তৈরি হবে। আর একটি বিষয় মাথায় এসছে অনেকদিন আগে৷ বহুবার লিখেছি তা। অনলাইন ব্যবসার কোন নীতিমালা নেই আমাদের। নেই কন্ট্রোল করার সংস্থা। অনলাইন ব্যবসাও একটি ব্যবসা বা বাণিজ্য। ব্যবসা করতে আইডেন্টিটি লাগে। লাগে ট্রেড লাইসেন্স। কোম্পানির ক্ষেত্রে জয়েন্ট স্টক কোম্পানির নিবন্ধন। লাগে টিন নাম্বার, ভ্যাট রেজিষ্ট্রেশন। অনলাইন ব্যবসার ক্ষেত্রে কিছুই লাগে না। লাগে শুধু একটি মোবাইল বা কম্পিউটার। এ কারণেই অনলাইন ব্যবসায় প্রতারণা বেশি হচ্ছে। এর একটি নীতিমালা অত্যন্ত প্রয়োজন। নীতিমালা দুই তিন পাতা হলেই যথেষ্ট। অনলাইন ব্যবসা যেহেতু ই-কমার্স, তাই এই নীতিমালা প্রণয়ন এবং তা বাস্তবায়নের দায়িত্ব বাণিজ্য মন্ত্রণালয়ের আন্ডারে ভোক্তা অধিকার সংরক্ষণ অধিদপ্তরের কাছে ন্যস্ত করা যেতে পারে। নীতিমালা পরিপালন না করে অনলাইন ব্যবসা করলে ভোক্তার সর্বোচ্চ জরিমানা আরোপ করা যেতে পারে। নীতিমালা মেনে বিনা ফিতে সবাই অনলাইন ব্যবসা করতে পারবে। সবার সুচিন্তিত মতামত আশা করছি।
অসংখ্য ভাল মানুষ আছে এই সমাজে। অসংখ্য ভাল সরকারি কর্মকর্তা/কর্মচারি আছে এই দেশে। তুমি কোন ব্যাকগ্রাউন্ড থেকে, কোন শিক্ষা প্রতিষ্ঠান থেকে এসেছ, তা কখনোই বিবেচ্য হবে না। তুমি ভাল মানুষ কিনা, তুমি সততার সাথে দেশ ও দশের জন্য সার্ভ করছ কিনা, সেটাই বিবেচ্য। তুমি না খেয়ে, না ঘুমিয়ে বিসিএস দিয়েছ, নাকি সোনার চামুচ মুখে দিয়ে পরীক্ষা দিয়েছ, সেটাও বিবেচ্য হবে না কখনো। বিবেচ্য হবে তুমি মানুষের জন্য, দেশের জন্য কল্যাণকর কিনা। তুমি সমাজকে আলোকিত করতে পেরেছ কিনা, সেটাই মূখ্য। তোমার সব কিছুই বিলীন হয়ে যাবে, যেদিন তুমি প্রথম অসৎ কাজটি করবে। চাকুরির জন্য তোমাদের অর্জন বিশাল। সমাজে মুখ দেখাবার জন্য, পরিবারের মুখে হাসি আনার জন্য তোমাদের সফলতা পাহাড়সম। কিন্তু কল্যাণে তা বহুদূর। প্রকৃত অর্জন, সফলতা সেদিন আসবে, যেদিন তুমি বিলীন হবে মানুষের ভালবাসার মাঝে। আবারও তোমাদের জন্য দোয়া এবং ভালবাসা। কল্যাণ আর আলোর মশাল জ্বলুক তোমাদের হাতে।
বাংলাদেশের ক্রিকেট টিম বারবার হেরে গেলও যেমন আমরা বলি, "হারলেও আমরা আছি তোমাদের সাথে"। তেমনি আসুন না, করোনা ভ্যাকসিন আবিস্কারে গ্লোব বায়োটেকের ডঃ আসিফ মাহমুদদের জন্য গলা উঁচু করে বলি, "তোমরা হেরে গেলেও আমরা আছি তোমাদের সাথে"। "কিছুই হবে না" "কিছুই পারব না" বলা দেশ থেকে "পারব" বলা তো গৌরবের, বিজয়ের। আমাদের দেশের মানুষগুলোর বিদেশে সাফল্য জানেন? কেন পারে তাঁরা? কেন এখানে পারে না? পরিবেশ এবং সাপোর্ট। যা আমাদের এখানেই একেবারেই নেই। আমরা আছি শুধু টেনে নামাবার তালে। গতকাল দেয়া তাঁর সাইন্টিফিক ব্যাখ্যা কিছুই বুঝিনি। তবে তাঁকে দেখে বুঝেছি, আসছে কিছু সামনে ইনশাআল্লাহ। কেন জানি এবার খুব কনফিডেন্ট আমি। ইনশাআল্লাহ আমরা পারব। শুধু গলা মিলান, পারব আমরা ইনশাআল্লাহ। আমি চ্যালেঞ্জ দিয়ে বলেতে পারি, শুধু সাপোর্ট দিলে এবং স্বাধীনভাবে কাজ করার সুযোগ দিলে "ব্যার্থতা" শব্দটি আমাদের দেশ থেকে মুছে যাবে নিশ্চিত। 
সরকারি কর্মচারি কর্মরত অবস্থায় মৃত্যুবরণ করলে কল্যাণ তহবিল থেকে এককালীন আট লক্ষ টাকা অনুদান পেয়ে থাকে পরিবার। যারা সৎভাবে জীবন যাপন করেন, তাঁরা দুনিয়া থেকে চলে গেলে, তাঁদের রেখে যাওয়া পরিবারের জন্য এই আট লক্ষ টাকা, চাঁদ হাতে পাওয়ার শামিল। কিন্তু অসহায় পরিবারগুলোর জন্য এই টাকা প্রসেস করতে গিয়ে বিরাট এক সমুদ্রের মধ্যে পড়তে হয়। যা অসহায় পরিবারগুলোকে আরও অসহায় করে তোলে। অনেক কিছু না জানার কারণে এরা বিড়ম্বনার শিকার হয়। পড়ে যায় দালালের খপ্পরে। একেবারে গোড়া থেকে শুরু করে টাকার চেক পাওয়া পর্যন্ত কয়েকজনকে বেশ সাহায্য করেছিলাম। গতকাল এক পরিবার চেক পেয়ে গেছেন। আলহামদুলিল্লাহ। সদকায়ে জারিয়া। ধন্যবাদ জনপ্রশাসন মন্ত্রণালয়কে। এক পরিবারকে তাঁর স্বামী মৃত্যুর পর কল্যাণের আট লক্ষ টাকা পাবে না মর্মে জানিয়ে দেয়া হয়েছিল চিঠি দিয়ে, কোন এক কারণ উল্লেখ করে। অনেকদিন পর সেই চিঠি নিয়ে দেখলাম, ভুল করে তা জানিয়ে দেয়া হয়েছিল। পরিবারও সেটা মেনে নিয়ে বিলাপ করে চলছিলেন দিনের পর দিন। এরপর আবার শুরু করালাম। এক সময় আট লক্ষ টাকার চেক পেয়ে গেলেন তাঁরা। আলহামদুলিল্লাহ। অসহায় মানুষের হাসি, আল্লাহর সন্তুষ্টি। আমরা ভুলে যাই তা। আমরা ভুলে যাই, আমরাও আরও বেশি অসহায় পড়তে পারি একদিন, যখন হয়ত কাউকে পাশে পাব না। ইনবক্সে আসা অসংখ্য মানুষের বিভিন্ন প্রকার আবেদন দেখলে মনে হয়, আমার দশটা মাথা, চার জোড়া করে হাত আর পা' রয়েছে। আর এক হাতে রয়েছে আলাদিনের চেরাগ। আমি সুপার কম্পিউটার যুক্ত একটি রোবট। আল্লাহপাক সবার সমস্যা দূর করে দিন, পূর্ণ করুন সবার চাওয়া পাওয়া।
কেউ মারা গেলে তাঁর ন্যুনতম পরিচয় অন্তত দিন প্লিজ। যদি ধুম করে বলে বসেন "মকবুল" আর নেই। কেমন করে বুঝব কোন মকবুল! বুন্ধু, কলিগ, আত্মীয় অনেক মকবুল আছে। যদিও সব মৃত্যুই বেদনাদয়ক। আল্লাহ আমাদের সবাইকে হেফাজত করুন। মৃত্যুর মিছিল আর চাই না। ফিরে আসুক আবার স্বাভাবিক জীবন। 
অনেকেই অভিযোগ করছিলেন যে, অনলাইনে টিকিট থাকা সত্বেও ট্রেন ছাড়ার দুই ঘন্টার ভিতর আর অনলাইনে টিকিট করা যায় না। আবার এদিকে কাউন্টারও বন্ধ। কাজেই সিট খালি থাকা সত্বেও ট্রেন ছাড়ার দুই ঘন্টার ভিতর কেউ যেতে ইচ্ছে করলে আর টিকিট কাটতে পারছে না অনলাইনে। ফেসবুক হতে আজকে এক যাত্রীরা এ ধরণের সমস্যার কথা জানতে পেরে, আজকেই সে সমস্যার সমাধান করেছে রেল। যেহেতু করোনাকালিন ট্রেন ছাড়ার এক ঘন্টা পূর্বে স্টেশনে যাত্রীদের উপস্থিত থাকার জন্য বলা হয়েছে। তাই এখন থেকে সারা দেশে যে কোন স্টেশনে ট্রেন ছাড়ার এক ঘন্টা আগে পর্যন্ত অনলাইনে টিকিট কাটতে পারবেন সবাই। তা শুধুমাত্র অনলাইন স্টেশনগুলোর জন্য প্রযোজ্য হবে। অনলাইনে সব টিকিট দেয়া হবে, না কাউন্টারেও থাকবে, তা নিয়ে বিতর্ক চলছে বেশ। আপাতত অনলাইনেই সব টিকিট বিক্রির বিষয়টি মাথায় রাখুন সবাই। এ নিয়ে বিতর্কের কিছু নেই। এনআইডি ভেরিফিকেশন করে অনবোর্ড মানে ট্রেনে যাত্রীর পরিচয় নিশ্চিত করার প্রক্রিয়া চালু হলেই টিকিট কালোবাজারি বন্ধ হয়ে যাবে ইনশাআল্লাহ। তখন অনলাইন অফলাইন, পাঁচদিন আগে, না দশদিন আগে টিকিট বিক্রি করা হবে...... এসব প্রশ্ন বা বিতর্ক সব শেষ হয়ে যাবে। এটা চালু না করা পর্যন্ত টিকিট কালোবাজারি কখনোই বন্ধ হবে না, তা যতই প্রক্রিয়া গ্রহন করা হোক না কেন। আমরা সে ব্যাপারে কার্যকর পদক্ষেপ গ্রহন করছি। এমন ব্যবস্থা যাতে যাত্রীর পরিচয় অতি সহজেই ট্রেনে পরীক্ষা করে নিশ্চিত হওয়া যায়। "টিকিট যার, ভ্রমণ তার"
অনেকেই জানাচ্ছিলেন, এই করোনাকালিন সামাজিক দূরত্ব বজায় রেখে ট্রেনের কেবিনে ফ্যামিলি নিয়ে ভ্রমণ করতে চাইলে টিকিট কাটবেন কিভাবে। কারণ এই সময়ে সিট সিলেকশন অপশন তুলে দেয়া হয়েছিল। দূরত্ব বজায় রেখে সিট ডিফল্ট করে দেয়া হয়েছিল। তুলে নেয়া হয়েছিল সিট সিলেকশন অপশন। যাত্রীদের চাহিদা বা কল্যাণের কথা চিন্তা করে সামাজিক দূরত্ব বজায় রেখে আজ থেকে সিট সিলেকশন অপশন আবার চালু করা হয়েছে। আপনারা আপনাদের পছন্দমত সিট বেছে নিতে পারবেন, অবশ্যই আগে আসলে, আগে পাবেন ভিত্তিতে। লাল সিট ব্লকড। সবুজ ফ্রি অপশন। যাত্রী সেবাই রেলের মূল উদ্দেশ্য। আপনাদের পছন্দকে গুরুত্ব দেয়াই আমাদের প্রধান উদ্দেশ্য। অনলাইন রিফান্ড থেকে শুরু করে টিকিট কালোবাজারি দূর করার কাজে আমরা অনেকদূর অগ্রসর হয়েছি। ইনশাআল্লাহ অতিদ্রুত তা বাস্তবায়িত হবে।
আমার জীবনে ক্ষনিকের জন্য কখনো ডিপ্রেশনে ভুগিনি। এ জিনিসটার সাথে মোটেই পরিচিত নই। সবসময় আল্লাহর শুকরিয়া প্রকাশ করেছি। ছোট বেলা থেকেই আল্লাহর কাছে চেয়েছি, তিনি যেন আমার জীবনকে অর্থবহ করে তোলেন, তা যে পেশা বা ব্যবসায় নিয়োজিত থাকি না কেন। জীবনের মূল্য অনেক অনেক বেশি। এ মূল্য পরীক্ষায় পাশ ফেল বা সমাজে অবস্থানের উপর নির্ভর করে না। তা নির্ভর করে আমি কতটুকু দিতে পারছি পরিবার, সমাজ বা দেশের জন্য। আল্লাহ আমায় সর্বোচ্চ ভাল রেখেছেন, আলহামদুলিল্লাহ।
রাজশাহী থেকে নিজের জন্য আম আনাচ্ছি ম্যাংগো স্পেশাল ট্রেনে। রেলের ভাড়া, লেবার চার্জ রাজশাহী লোডিং এবং তেজগাঁও আনলোডিং সহ প্রতি কেজি খরছ পড়ছে দুই টাকার কিছু বেশি। ২০ কেজির একটি ক্রেটের সর্বোচ্চ খরচ পড়ছে মাত্র ৪৮ টাকা। রাতে ট্রেনটি তেজগাঁও পৌঁছে এবং সকাল সাতটার পর ডেলিভারি শুরু হয়। সারাদিন ডেলিভারি না নিলে আপনার মোবাইলে জানানো হবে। কোন হ্যাসেল নেই। আম নষ্ট হবার কোন সম্ভাবনা নেই। নেই অতিরিক্ত কোন খরচ। যা আছে, তা শুধু ভুল ধারণা। আগের দিন আর নেই। কাওরানবাজার মালিক সমিতির সভাপতির সাথে কথা বললাম, ট্রেনে আম আনার বিষয়ে। জানালাম খরচ অনেক কম পড়ে। তিনি আতংকিত হয়ে বললেন, ট্রেনে সমস্যা অনেক। কি সমস্যা? মাল বুকিং দিতে টাকা ঘুষ দিতে হয়। আম এনেছেন এর মধ্যে? না। তাহলে ভ্রান্ত ধারণা নিয়ে পড়ে আছেন কেন!! অনেকেই অভিযোগ করেন, কুরিয়ারে রাজশাহী থেকে ঢাকায় আম আনতে কেজি প্রতি ১৫–২০ টাকা চার্জ দিতে হয়। রেল নিচ্ছে সর্বোচ্চ দুই টাকা সামান্য পয়সা। নিশ্চিন্তে ব্যবসায়িক বা ব্যাক্তিগতভাবে রেলে আম নিয়ে আসার আহবান জানাচ্ছি সবাইকে। আম তুলে দেবেন, নিশ্চিন্তে তেজগাঁও থেকে পরদিন আম ডেলিভারি নেবেন। মাঝের দায়িত্ব রেলের, মানে আমাদের। ধন্যবাদ মাননীয় রেলমন্ত্রী মহোদয়, রেল সচিব, ডিজি মহোদয়, জিএম পশ্চিম সহ রেলের সংশ্লিষ্ট সকল কর্মকর্তা, কর্মচারিদের। নতুন দিন আসছে সামনে ইনশাআল্লাহ।
১৯৬৭/৬৮ সালের দিকে খুলনায় তোলা আমার ছবি। ডান দিকে বেঁকে যাওয়া এই চুলের স্টাইল পরবর্তীতে অনেক বছর ধরে রেখেছিলাম। আহা! মানুষ যদি তার ভবিষ্যৎ বলতে পারত!! প্রথম ছবি খুলনা ২২ নং সাউথ সেন্ট্রাল রোডে আমাদের বাসার সামনে। ২য় ছবি, খুলনার কোথাও মডার্ন ফটোগ্রাফার নামে সে সময় সম্ভবত একটি স্টুডিও ছিল। সেখানে তোলা। 
এই করোনাকালিন ট্রেন যাত্রায় দুটি বিষয় পরিস্কার হয়ে যাবে। তা হচ্ছে কাউন্টারে না গিয়ে অনলাইন টিকিটের প্র‍্যাকটিস। আর একটি হচ্ছে স্ট্যান্ডিং টিকিট বন্ধ রেখে ট্রেন যাত্রা। আপাতত কাউন্টার এবং স্ট্যান্ডিং টিকিট বিক্রি বন্ধ রাখা হয়েছে। অনেকদিন থেকে এ দুটি বিষয়ের উত্তর খুঁজছি। উত্তর জানা থাকলে তা রেলের কাছে ছিল অজানা বা অন্যরকম। এবার অপেক্ষা। এর উপর নির্ভর করছে ভবিষ্যৎ পরিকল্পনা। আল্লাহ যা করেন, ভালর জন্য করেন।
সরকারি প্রায় সব রিসার্চ অর্গানাইজেশনে একাধিক রিয়েল টাইম পিসিআর মেশিন আছে। আছে এক্সপার্ট লোকজন। কিন্তু কোথাও করোনা টেস্টের ব্যবস্থা নেয়া হয়নি। ঢাকা বিসিএসআইআর এ (সায়েন্স ল্যাব) প্রায় ৭/৮ টার মত রিয়েল টাইম পিসিআর মেশিন আছে। আরো বেশি থাকতে পারে। কিটস সরবরাহ করলে শুধু বিসিএসআইআর'ই প্রতিদিন হাজার তিনেক পরীক্ষা সম্ভব। বিসিএসআইআর চট্টগ্রাম, রাজশাহীতেও রিয়েল টাইম পিসিআর মেশিন আছে। সাভার ন্যাশনাল ইন্সটিটিউট অব বায়োটেকনোলজি (এন আই বি ) তেও রিয়েল টাইম পিসিআর মেশিন আছে। আরও অনেক রিসার্চ অর্গানাইজেশনে রিয়েল টাইম পিসিআর মেশিন আছে বলে জানি। এই কঠিন সময়ে এই ইন্সটিটিউটগুলো তো বাদ থাকার কথা নয়!!! সব নেগেটিভ জিনিসগুলো আমার চোখে পড়ে কেন, সেটাই বুঝি না। আল্লাহ রক্ষা করুন আমাদের সবাইকে।
অবকাশ। চাকুরি জীবন থেকে হারিয়ে গেল দুটি মাস, বিনা কাজে। সচল হোক জীবন আবার। আবারও ঈদ মুবারক এবং দোয়া সবার জন্য। আল্লাহপাক আমাদের দেশ সহ গোটা জগতকে করোনামুক্ত করুন।
আমাদের সবার অভিযোগ ক্যাটারিং সার্ভিস খাবার দাম বেশি রাখে, মানসম্মত খাবার সরবরাহ করে না, খাবার গাড়িতে অবৈধ যাত্রী নেয়, খাবার রশিদ বা মেমো দেয় না। অনবোর্ড সার্ভিস মানে এটেন্ডেন্টরা যাত্রীদের সার্ভিস না দিয়ে ব্যস্ত থাকে অবৈধ যাত্রীদের নিয়ে, অর্থের বিনিময়ে তাদের ট্রেনে তুলে নেয়া হয়, টিকিট কালোবাজারি করা, ইত্যাদি। ট্রেনে ক্যাটারিং সার্ভিসের লোকজন বা অনবোর্ড এটেন্ডেন্টদের কোন অনিয়ম, দুর্নীতি বা অবৈধ কর্মকান্ডের দায়ভার বর্তায় কিন্তু এইসব সার্ভিস প্রোভাইডার বা কোম্পানির উপর। এজন্য এসব কোম্পানিকে জরিমানা সহ শাস্তির বিধান রাখা আছে। কিন্তু আজ পর্যন্ত তা প্রয়োগ করা হয়নি। কোম্পানির জরিমানা সহ লাইসেন্স বাতিলের ব্যবস্থা নেয়া হলে, কোম্পানিগুলো তাদের স্বার্থেই ট্রেনে তাদের লোকজনের অন্যায় অনিয়ম নিয়ন্ত্রণ করে ফেলতে পারত। কিন্তু কখনো সে উদাহরণ সৃষ্টি করা হয়নি বিধায় সব অনিয়ম নিয়ে মাথা ব্যথা শুধু যাত্রীদের। এখন থেকে সে ব্যবস্থাই নেয়া হবে ইনশাআল্লাহ। আমরা সামনে যাত্রীদের অভিযোগ দেয়ার একটি ভাল এবং সহজ পদ্ধতি তৈরি করব। আপনারা ট্রেনে এদের অনিয়ম অন্যায় নিয়ে অডিও/ভিডিও ধারণ করে তা প্রেরণ করবেন। রেলের কেউ এসব কাজে জড়িত থাকলেও তা ভিডিও করে পাঠাবেন। সবার বিরুদ্ধেই ব্যবস্থা নেয়া হবে। সাথে জরিমানা সহ লাইসেন্স বাতিলের ব্যবস্থা নেয়া হবে সার্ভিস প্রোভাইডার কোম্পানিগুলোর। এই কোম্পানিগুলোর বিরুদ্ধে আইনগত ব্যবস্থা নেয়া না হলে, এদের সরবরাহ করা লোকজনকে সঠিক রাস্তায় আনা যাবে না। ভাল কর্মচারি নিয়োগ দেয়ার দায়িত্ব কোম্পানির, রেল বা যাত্রীর নয়। ট্রেন চলাচল শুরু হওয়া মাত্র এ ব্যবস্থা নেয়া হবে।
আশা করি রেল বিভাগের মাঠ পর্যায়ের দায়িত্বে যারা আছেন, তাঁরা সঠিক সময়ে সঠিক কাজ করে যাবেন। দায়িত্বে অবহেলা, গাফলতি, ফাঁকি, অনিয়ম বা দুর্নীতির আশ্রয় নিয়ে রেলের ক্ষতি হয়, জনগণের জানমালের ক্ষতি বা যাত্রী সেবা বিঘ্নিত হয় এমন কাজ করবেন না। মাননীয় প্রধানমন্ত্রী রেলের যাত্রী সেবা বৃদ্ধির জন্য কঠোর নির্দেশ দিয়েছেন। আমরা সবাই হাতে হাত রেখে দেশকে এগিয়ে নিয়ে যেতে চাই। মেরামত বা মালামাল সরবরাহ করা হয়েছে অতিসম্প্রতি, কিন্তু দেখা যাচ্ছে বা অভিযোগ পাওয়া গেল কাজ হয়েছে অতি নিন্মমানের। কাজ না করে বা সামান্য আঁচড় দিয়ে পুরো বিল তুলে নেয়া হয়েছে। এমন বিষয়ের পরিণতি হবে ভয়াবহ। ভাববেন না, আগের মত পার পেয়ে যাবেন বা কাগজ গায়েব হয়ে যাবে বা নামমাত্র তদন্ত হবে। প্রতিবেদন আর আলোর মুখ দেখবে না কোনদিন। সবার কাছে অনুরোধ, এমন ভাববেন না বা করবেন না। আমার একটা বদ খাসলত আছে, ভয়াবহ খারাপ অভ্যাস। আমাকে একটা বালুকণা দিলে তা দিয়ে হিমালয় পর্বত বানিয়ে ফেলতে পারি। আপনারা দোয়া করবেন, আমার কাছে যেন কোন তদন্ত না আসে। না আসে কোন অভিযোগ। পরিণতি হবে ভয়ংকর। রেল হবে জনগণের। আনন্দের আর হাসি খুশির। খোলা জানালার দুরন্ত হাওয়ায় উড়বে চুল। দৃষ্টি হারিয়ে যাবে সবুজ শ্যামলিমায়। আল্লাহ আমাদের সহায়। 
গরীবের হক যাকাত। কিন্তু এবং কেউ যিনি গরীব নন, ধরেন মধ্যবিত্ত, বিপদে পড়ে গেছেন, খুব আর্থিক কষ্টে আছেন। যা এখন হচ্ছে। তাঁকে বা তাঁদেরকে আপনি আপনার যাকাত থেকেও সাহায্য করতে পারেন। তবে তা বলা যাবে না। যাকাতের বিষয় গোপন করে কষ্টে পড়া আত্মীয় স্বজন, বন্ধু বান্ধব, পরিচিত যে কাউকে যাকাত থেকেও গোপনে সাহায্য করতে পারেন। কবুল করার মালিক আল্লাহপাক। বর্তমান পরিস্থিতিতে এমন অনেকেই সাহায্য চাচ্ছেন, যা বলার মত নয়। হতবাক হয়ে যাচ্ছি মানুষের আর্থিক কষ্ট দেখে। জানি না আল্লাহপাক এ থেকে কবে আমাদের দুঃখ, দুর্দশা লাঘব করবেন। কবে পরিস্থিতি স্বাভাবিক হবে। প্লিজ, এবার ঈদ মার্কেটিং বাদ দিয়ে সেই পরিমাণ অর্থ দান করে মানুষের চোখের পানি কিছুটা হলেও মুছে দিন। যাকাত দিন। যাকাত দিন। কেউ অমর নয়। সবাইকেই চলে যেতে হবে। আজ অথবা কাল।
যাক যাত্রীর পরিচয় নিশ্চিত করার জন্য একটি সহজ রাস্তা মনে হয় বের করা গেছে। এক, রেজিস্ট্রেশন করার সময় নির্বাচন কমিশন এনআইডি সার্ভারের সাথে যাত্রীর এনআইডি ভেরিফাই করে নিতে হবে, সাথে একটি মোবাইল নাম্বার উল্লেখ করতে হবে। মোবাইলে আসা ফিরতি মেসেজে দেয়া কোড নাম্বার দিয়ে টু ওয়ে অথেন্টিকেশন করতে হবে। এরপর আপনি পাবেন আপনার আইডেন্টিক্যাল পিন নাম্বার। যেটা সবসময় টিকিট করতে ব্যবহার করতে হবে। এই মোবাইল আপনাকে ট্রেনে সাথে রাখতে হবে। দুই, এনআইডি ভেরিফিকেশনের সময় আপনার ছবি সহ সকল তথ্য রেল সার্ভারে চলে যাবে। ট্রেনে টিকিট চেকার তাঁর মোবাইল এপ্স থেকে বা যাত্রীর মোবাইলের এপ্স থেকে যাত্রীর পিন নাম্বার দিয়ে রেল সার্ভার থেকে যাত্রীর ছবিসহ তথ্য যাচাই করে নেবেন। দুটি অপশন থাকছে। একটি সমস্যা হলে অন্যটি। এত যাত্রী চেক করার লোক কোথায় রেলে? আপনাদের এই সিস্টেমে যেতেই হবে। কোন ট্রেন, কবে কখন চেক করা হবে সেটা তো রেলের সিদ্ধান্ত। অবস্থা ভেদে সিদ্ধান্ত চেঞ্জ হবে। রেলের টিকিট কালোবাজারি দূর করতেই হবে। এটা আমাদের চ্যালেঞ্জ। ** বাবারে বাবা!! এনআইডি যেন সাত রাজার ধন!! 
আমাকে রেলপথ মন্ত্রণালয়ের অতিরিক্ত সচিব (আইন ও ভূমি), দায়িত্ব দেয়া হয়েছে। এর বাইরেও রেল উন্নয়ন, যাত্রী কল্যাণ, যাত্রী সেবা, অনিয়ম দূর করা সহ সব বিষয়ে সরাসরি ভূমিকা রাখব ইনশাআল্লাহ। সবখানেই আমাকে দেখবেন ইনশাআল্লাহ।
অস্ট্রেলিয়ার গবেষকরা বলছেন, জুতার তলায় লেগে থাকা জীবাণু হয়ে উঠতে পারে জীবননাশের কারণ। তারা বলছেন, জুতার তলায় করোনা ভাইরাস পাঁচদিন পর্যন্ত বাঁচতে পারে। তাই বাইরের জুতা ঘরের বাইরে রাখুন এবং জুতো প্রতিদিন ডিজইনফেক্ট করুন। সিঁড়ি, ঘরের মেঝে জীবাণুনাশক দিয়ে প্রতিদিন মুছে ফেলুন। কোন রিস্ক নেয়া যাবে না। মা বোনদের বলছি। ঘরে ধাড়ি ছেলে মেয়েদের কান ধরে ঘর মুছতে লাগিয়ে দিন। কাজ করুক। আর স্বামীদের বললেও তারা মুছে দেবে, তাদের কান ধরা লাগবে না। আপনারা বললেই যথেষ্ট। ইতিহাস এবং বর্তমান তাই বলে। আর ইতিহাস চেঞ্জ করার চেষ্টা করবেন না কেউ, ইতিহাস হয়ে যাবেন।
একজনে বাসার জন্য চাল কিনেছে দো'মনি দশ বস্তা। ডিম এক হাজার। বাকিগুলো আর বলার দরকার নেই। যাতে আগামি এক বছর আর বাসা থেকে বের হতে না হয়। তিনি কিন্তু বাসার বাইরে সারাদিন কোন প্রোটেকশন ছাড়াই আড্ডা দিয়ে বেড়াচ্ছেন। আজ এক গ্রোসারি শপে ঢুকে দেখলাম এক মহিলা মামা, মিঃ নুডলস এবং ম্যাগী নুডলস এর বড় প্যাকেট কিনেছেন কমপক্ষে গোটা পঞ্চাশেক। অন্য একটি ছোট মুদির দোকানে দেখলাম ক্রেতা বিক্রেতা পাঁচ লিটারের সয়াবিন তেলের বোতল নিয়ে টানাটানি করছে। ক্রেতা টানছে, তিনি আরো চাচ্ছেন। বিক্রেতা বলছে, এই একটাই আছে, সেটাও দেয়া যাবে না, একজনে বলে গেছে। তাঁকে দিতে হবে। জয়নিক্স প্লাস কেনার জন্য ঔষধের দোকানে চেষ্ঠা করেও ঢুকতে পারলাম না। বস্তা ধরা ঔষধ কিনে নিয়ে যাচ্ছে সবাই। ভিড়ের জন্য কোন ঔষধের দোকানেও ঢোকা যাচ্ছে না। ব্যাংকে ঢুকে দেখি হাজার হাজার লোক। একজনে আর একজনের কাঁধের উপর ঊঠে টাকা তুলছে। গিয়েছিলাম বেতনের চেক জমা দিতে। ম্যানেজার সাহেবের শুধু চোখ দেখা যাচ্ছে। সেটাও কালো চশমা। পুরো শরীর প্লাস্টিক দিয়ে ঢাকা। ব্যাংকের লোকজন অনবরত গ্লাস, টেবিল, ফার্নিচার স্প্রে করে যাচ্ছে। আমরা ধরেই নিয়েছি সামনে আর কিছু পাওয়া যাবে না। সবাই মজুদ করছে, লাগুক আর না লাগুক। আপনার দশটা পড়ে থাকবে বাসায়। আর একজনে প্রয়োজনে একটিও পাবে না। শ্রেফ বান্দার হক নষ্ট করছেন আপনি। অসহায়ের আহাজারির দায় অবশ্যই পড়বে আপনার উপর। সামান্য ঠান্ডা লেগে কারো কফ কাশি হলেও অতি সাধারণ কফ সিরাপও হয়ত পাওয়া যাবে না। বিপদে পড়বে অসংখ্য মানুষ। আপনার না লাগলেও, অহেতুক বাসায় পড়ে থাকা জিনিস কিন্তু আপনি আর ফেরত দেবেন না। অথচ প্রয়োজনে চোখের পানি ফেলে ঘুরছে হয়ত আর একজন। আপনি জানেন, আপনার মাধ্যমে করোনা ছড়াতে পারে আর একজনের কাছে। আপনি সোশ্যাল ডিসট্যান্সিং মানলেন না। আপনার মাধ্যমে ক্ষতিগ্রস্থ হল অন্য কেউ। মারা গেলেন তিনি। এই মৃত্যুর দায়ভার আপনাকেই নিতে হবে পরকালে। সে মসজিদ, মন্দির, গীর্জা, প্যাগোডা হোক, আর বাস ট্রেন লঞ্চ হোক। একই কারণে আপনি অন্যের থেকে ধরিয়ে এনে ছড়ালেন পরিবারের লোকজনের মাঝে। একই দায়ভার আপনার। এক ভয়াবহ অনিশ্চয়তার দিকে যাত্রা করছি আমরা। গজব হলেও তার থেকে পরিত্রাণের জন্য যুদ্ধ করতে হবে। কল্যাণ হলেও তা পাওয়ার জন্য যুদ্ধ করতে হবে। যুদ্ধ ছাড়া কোন গতি নেই, নেই কোন পথ। সে যুদ্ধ করতে হবে সবাই মিলে।
দুইদিন খোলা রাখার পর ২৬ মার্চ থেকে ৪ এপ্রিল পর্যন্ত অফিস আদালত বন্ধ হয়ে যাচ্ছে। কিছু টাকা হাতে রাখুন। আল্লাহ না করুন, অবস্থার আরও অবনতি হলে বন্ধ বাড়তে পারে। ঘরে থাকুন। আপনি বাইরে থেকে ঘরে প্রবেশ করলে শুধু হাতের মাধ্যমে নয়, জামা কাপড় থেকে শুরু করে জিনিসপত্র, বাজার ঘাট, ব্যাগ, পলিথিন, বক্স, প্যাকেট ইত্যাদি যে কোন কিছুর মাধ্যমেই ভাইরাস প্রবেশ করে আপনার পরিবারকে করে তুলতে পারে বিপদগ্রস্ত। আপনি এক প্যাকেট মিস্টি বা অন্য কিছু বাসায় এনে পরিবার বা বাচ্চাদের হাতে দিয়ে ভাল করে হাত মুখ ধুতে বা গোসল করতে গেলেন। জানেন না মিস্টি বা বাজারের সেই বিক্রেতার হাত থেকে তা লেগে গেছে প্যাকেটের গায়ে। সেখান থেকে আপনার পরিবার বা সন্তানের কাছে। আপনি কিন্তু নিজের ব্যবস্থা ভালভাবেই নিয়েছিলেন। দশ তলা থেকে আপনি লিফট বা সিড়ি দিয়েই আল্লাহর উপর ভরসা করে নামবেন। লাফ দিয়ে নামতে গিয়ে যতই ভরসা করেন না কেন, আপনার শরীরের হাড্ডিগুড্ডি কিছুই খুঁজে পাওয়া যাবে না। চোখ বন্ধ করে যতই আল্লাহর উপর ভরসা করে রাস্তা পার হতে যান না কেন, গাড়ি চাপা পড়ার সম্ভাবনা শতভাগ। চোখ খোলা রেখেই তাঁর উপর ভরসা করে রাস্তা পার হতে হবে। মসজিদে নামাজ বা সেজদারত অবস্থায় বোমা বিস্ফোরণে শতশত মুসল্লী কিন্তু আহত নিহত হচ্ছেন। বোমার কাজ হচ্ছে সে বিস্ফোরিত হলে তার শক্তি বা ক্ষমতা অনুযায়ী সব কিছুর ক্ষতি সাধন করা। মসজিদ, মন্দির, গীর্জা, প্যাগোডা চেনা বোমার কাজ নয়। আল্লাহপাক তাঁর কাজ করে যাবেন। সে কাজের গতি প্রকৃতি জানা সৃষ্টির পক্ষে সম্ভব নয়। আমাদের কাজ হচ্ছে, তাঁর উপর ভরসা রেখে আমাদের নিজেদের কাজ সতর্কতার সাথে চালিয়ে যাওয়া। সবার জানা উচিৎ যে, স্বয়ং রাসুলুল্লাহ (সাঃ) রোগে ভুগে কষ্ট পেয়েছেন এবং চিকিৎসা নিয়েছেন। সবাই সতর্ক থাকুন। সবাই সবার জন্য দোয়া করুন। সামান্য অবহেলা বা গাফলতির শাস্তি নেমে আসতে পারে ভয়াবহভাবে। যার আগুনে পুড়বে অপরাধীর সাথে অসংখ্য নিরীহ এবং নিরাপদ মানুষ। এটাই উপরওয়ালার বিধান। বাচ্চাকাচ্চা, যুবক যুবতী, বয়স্ক সব ভয়ে আধমরা হয়ে গেছে। ধেয়ে আসা মৃত্যুভয় চেপে বসেছে প্রায় সবার মনে। কবে, কতদিন পর, কতজন চীর বিদায় নেয়ার পর পরিস্থিতি স্বাভাবিক হবে তা আল্লাহ ভাল জানেন। এরপর আসবে অর্থনৈতিক ধ্বস। যেহেতু সারা বিশ্ব ক্ষতিগ্রস্ত হচ্ছে বা হবে। জগতে মিথ্যুক, ঠকবাজ, প্রতারক, খাদ্যে ভেজালকারী, মানুষের হক নষ্টকারী, হিপোক্র‍্যাট, গীবতকারী, জুলুমকারী, মানুষের অসহায়ত্বের সুযোগ নিয়ে ব্যবসাকারী পার্ভার্টেড জাতিগুলোর এ থেকে কি শিক্ষা দেবেন আল্লাহপাক, তা তিনিই ভাল জানেন। যেহেতু আমরা এসবের উর্ধে, আশা করি আল্লাহ আমাদের ক্ষমা ও রক্ষা করবেন। হে আমার প্রতিপালক, ডানে বাঁয়ে, উপরে নীচে, জমিনে উর্ধ্বাকাশে, দৃশ্য অদৃশ্যে যাঁরা রুকুরত, তাঁদের রুকুর সাথে আমার রুকু কবুল করুন এবং যাঁরা সেজদারত, তাঁদের সেজদার সাথে আমার সেজদা কবুল করুন। আমাদের ক্ষমা ও রক্ষা করুন। বিশেষ করে যাঁরা সন্মুখ যুদ্ধে নিজেদের বিলিয়ে দিয়েছেন, ডাক্তার এবং পুলিশ ভাইদের সবাইকে হেফাজত করুন। 
বাবা খুব অসুস্থ। বার্ধক্য জ্বনিত কারণে তা। চলাফেরা করতে পারেন না। নানান সমস্যা লেগেই আছে। আম্মা বারবার ফোন করেন। আতংকে আমার হাত পা ঠান্ডা হয়ে আসে। বারবার আম্মাকে বলি, আল্লাহ আল্লাহ করতে থাকেন, কোনভাবেই যেন আব্বাকে হাসপাতাল বা ক্লিনিকে নেয়া না লাগে। করোনা লাগবে না, আব্বাকে এই অবস্থায় দেখলে ভয়ে সবাই পালিয়ে যাবে। কেউ তাঁকে এডমিট করাবে না। এক সংবাদে দেখলাম আজ বিএমএসএসইউ (পিজি) হাসপাতালের কর্মীদের নিরাপত্তার স্বার্থে জরুরি নয় এমন রোগী ভর্তি বন্ধ করে দিয়েছে। করোনা ভয়ে আল্লাহকে ডাকার সাথে সাথে আর একটি কারণে তাঁকে বেশি করে ডাকতে থাকুন। এই সময় অন্য যে কোন অসুস্থতার জন্য আপনাকে যেন হাসপাতাল ক্লিনিক ভর্তি হবার জন্য সেখানে যেতে না হয়। তিনি যেন সবাইকে সুস্থ রাখেন। জীবনে এই প্রথম দেখলাম, জগতে একসাথে প্রায় সবাইকে মৃত্যুভয় পেয়ে বসেছে। আমরা দেখিনি, প্রথম বা দ্বিতীয় বিশ্বযুদ্ধ। শুধু শুনেছি। এক অদৃশ্য শত্রুর কারণে ভয় ঢুকেছে সবার মনে, মৃত্যভয়। ভীত কাঁপিয়ে দিয়েছে সমাজ ব্যবস্থার। অন্তরে আর চিন্তা চেতনায়। যদিও তা কাউকেই স্থায়ীভাবে ভাল মানুষে রুপান্তর করবে না। কেউ ছাড়বে না অন্যায় অনিয়ম। কেউ ছাড়বে না সুদ ঘুষ কমিশন।
করোনার আক্রমণ রোধে ডিসট্যান্সিং বা দূরত্ব বজায় রাখার উপর অত্যাধিক গুরুত্ব দেয়া হচ্ছে। সে জন্যই লক ডাউন, আইসোলেশন বা সেলফ কোয়ারান্টাইন এর কথা বলা হচ্ছে। আপনার পাশে যে লোকটি, হেটে গেল বা বসে কিংবা দাঁড়িয়ে, তার হাঁচি, কাশি বা লালার স্পর্শ কিংবা কথা বলার সময় তার থুথুর সুক্ষ্ম কণিকার(ড্রপলেট) দ্বারা আপনি আক্রান্ত হতে পারেন অতি সহজেই বা আক্রান্ত করতে পারেন অন্যকে। এ কারণেই জনসমাগম বা জটলা এড়িয়ে চলতে বলা হচ্ছে। আজ সন্ধ্যার পর জরুরি ঔষধ কিনতে দোকানে গিয়ে রাস্তার পরিবেশ দেখে হতবাক হয়ে গেলাম। গিজগিজ করছে মানুষ। চা, পান সিংগাড়া, পরাটা, নাপিত, শুধু লোক আর লোক। চলছে একটু পরপর জম্পেশ আড্ডা। . ০০০১% লোকের মুখে মাস্ক নেই। আমি নিশ্চিত, লক ডাউন করতে হলে গুলি করা ছাড়া বীর বাংগালীকে ঘরে তোলা যাবে না। যেখানে বলা হচ্ছে একজন থেকে আর একজনকে কমপক্ষে ৩–৬ ফুট দূরত্ব বজায় রেখে চলতে হবে, সেখানে পাবলিক ট্রান্সপোর্ট পারতপক্ষে এড়িয়ে চলতে হবে। বাস চলাচল সীমিত হয়ে আসছে। ট্রেন নিয়ে দ্রুত সিদ্ধান্ত নিতে হবে। পাশের সিটের ভদ্রলোকের সাথে সারা রাস্তা বকবক করতে করতে গেলেন। মুখ থেকে নির্গত হাজার হাজার থুথুর কণিকা হয় নিলেন, নাহয় দিলেন। হয়ে গেল সর্বনাশ। খুব ভয় হচ্ছে ট্রেন নিয়ে। নন স্টপ বা ইন্টারসিটি ট্রেনে ভিতর দিয়ে যাতায়াত সুবিধা থাকায় একটি ট্রেনের পাঁচশ সাড়ে পাঁচশত যাত্রী একসাথে থেকে যাচ্ছেন মারাত্মক রিস্কের মধ্যে।
যদিও ছোট বিষয়, তবুও লিখলাম। কাজের ছুটা বুয়ারা এক একজন দিনে ৩/৪ বাসায় করে কাজ করে। কেউ জানে না, কোন বাসার বিপদ সে নিয়ে কোন বাসায় রেখে আসবে। তাকেও বিপদ মুক্ত রাখতে হবে। কষ্ট করে হলেও নিজের কাজ করুন। তাদের এই মাসের বেতন দিয়ে ছুটিতে পাঠিয়ে দিন। ঘরে থাকুক, তারাও হেফাজতে থাকুক। ** বুয়া বা যে কেউ ঘরে ঢুকে যতই হাত ধুয়ে নিক না কেন, সে করোনা ভাইরাসে আক্রান্ত হলে তার লক্ষ্মণ প্রকাশের আগেই অন্যকে সহজেই সংক্রামিত করে ফেলতে পারে। 
শুধু মাস্ক পড়ে আর বারবার হাত ধুয়েই যদি সম্পূর্ণ বিপদমুক্ত থাকা যেত তবে শহরের পর শহর লক ডাউন করা হত না। জীবন ধ্বংস করা বাতাসে ভেসে বেড়ান মারাত্মক শক্তিশালি ভাইরাস কোন পথে কিভাবে শরীরে ঢুকবে তা ধারণা বা রোধ করা অসম্ভব। এটাই বিজ্ঞান। যারা শুধু আল্লাহর উপর ভরসা করে পার্টি মুডে বৌ বাচ্চাকাচ্চা নিয়ে ঘুরে বেড়াচ্ছেন, তাঁদের মনে রাখা উচিৎ, আল্লাহ শুধু আপনাদের জন্য নয়। হিন্দু, বুদ্ধ, খ্রিষ্টান, ইহুদী, ধর্মহীনদের জন্যও আল্লাহ আছেন। আপনার মত তাঁদের রক্ষা করার দায়িত্বও আল্লাহর। ভাইরাসের কাজই হচ্ছে ধর্ম নির্বিশেষে সুযোগমত মানুষের শরীরে প্রবেশ করে ক্ষতি করা। আপনাকে আগে প্রয়জোনীয় ব্যবস্থা নিতে হবে নিজেকে রক্ষা করার, সবার উপরে আল্লাহ। এটাই বিজ্ঞান। আপনি মরার আগেও আল্লাহ আছেন, থাকবেন। কবরে গেলেও তিনি ছিলেন, আছেন এবং থাকবেন। আমাদের প্রধান কাজ হচ্ছে নিজেকে রক্ষা করার কতটুকু চেষ্ঠা বা কাজ আমরা করেছি। এডিট করে ফাটা চাঁদের ছবি আর মাংসের টুকরা এবং আলু, ডিম, ছাল বাকল তোলা গাছের কান্ডে "আল্লাহু" লিখা দেখিয়ে আল্লাহর অস্তিত্ব প্রমাণের চেষ্ঠা। টঙ্গী বিশ্ব জামাতে আখেরী মোনাজাতের ছবি দিয়ে দলে দলে ইহুদীদের মুসলমান হবার কাহিনীতে আত্মহারা সমাজের ইজ্জত সন্মান রক্ষার চেষ্ঠা হয়ত করোনা ভাইরাস করবে না। সে সুযোগ পেয়েছে, মহামারি নামাবেই। এটাই বিজ্ঞান। সবাই বাসায়। একজন শুধু প্রতিদিন বাইরে যাচ্ছে আর আসছে। কাপড়চোপড়, শরীরের যে কোন অংশের মাধ্যমে ভাইরাস সে বাসায় ঢুকে পরিবারের যে কাউকে আক্রান্ত করতে পারে। এটাই বিজ্ঞান। সবার আগে যারা আমাদের চিকিৎসা দেবেন, বাঁচাবার জন্য শেষ বিন্দু পর্যন্ত লড়ে যাবেন, প্রথমেই তাঁদের পর্যাপ্ত নিরাপত্তা বা প্রটেকশন দরকার। ডাক্তার, নার্স যদি ধ্বসে পড়েন, সবাইকে রাস্তায়, গাড়িতে, বারান্দায় আর বাসায় মরতে হবে। এটাই বিজ্ঞান। হে আমাদের প্রতিপালক, যদি আমরা ভুল করি বা ভুলে যাই, তবে আমাদের অপরাধী করবেন না। আমাদের পাকড়াও করবেন না। আমরা বড় অসহায় এবং আবেগী এক জাতি। আমাদের আশ্রয় দিন আপনার ছায়াতলে। মহান আরশে আযীমের মালিক আপনি। আপনি ছাড়া আমাদের রক্ষা করার কেউ নেই। আমাদের চেষ্ঠা, পরিশ্রম, আশা ভরসা আপনি কবুল করুন। আমাদের সন্তানদের সকল প্রকার অকল্যাণ এবং বিপদ থেকে রক্ষা করুন। 
প্রিমিয়াম সুইটস। আজ পরিদর্শনে গিয়েছিলাম টিম নিয়ে। যে অভূতপূর্ব পরিবর্তন তাঁরা এনেছেন কারখানায়, তা সত্যিই প্রশংসনীয়। আশা করি এই উন্নয়ন চিরস্থায়ী হবে। এই আনন্দ শুধু ফুড সেইফটি অথোরিটির নয়, এ আনন্দ যেমন ভোক্তার, তেমনি প্রিমিয়াম সুইটস এর মালিক, ম্যানেজার সহ প্রতিষ্ঠানের প্রতিটি কর্মচারীর। এ আমাদের কমিটমেন্ট, আমাদের প্রতিজ্ঞা, আমাদের সন্তানদের কাছে। ** সবাইকে এই ধারায় আসতেই হবে। এর বিকল্প কিছু নেই।
অনেকেই খাবার বক্স থেকে পিন সরিয়ে ফেলা শুরু করেছেন। অনেকে অফিসে এসে এবং ফোনে জানতে চেয়েছেন তা। ছবির পিন (লাল ক্রস) তুলে ফেলে ছোট করে স্কচ টেপ মেরে (সবুজ টিক) বক্স লক করে দিন। এতে প্যাকেট আরও মজবুত হয়। আজ অফিসে একজনকে করে দেখিয়েছি। এক চা কোম্পানি এক সাথে পিন সহ এবং পিন ছাড়া টি ব্যাগ বাজারে ছাড়ছেন। গতকাল কথা হয়েছে। তাঁদের কিছু মেশিন আছে পিন দেয়ার সিস্টেম, কিছু আছে পিন ছাড়া স্টিচ করার সিস্টেম। পিন দেয়ার মেশিনগুলোর উতপাদন বন্ধ রেখে দ্রুত সেগুলোকে পিন ছাড়া স্টিচ দেয়ার সিস্টেমে কনভার্ট করার জন্য বলা হয়েছে। এগুলো ফিজিক্যাল হ্যাজার্ড। পিন দেয়া একটি বক্স কিংবা পিন দেয়া একটি টি ব্যাগের জন্য কমপক্ষে ৩ লাখ টাকা জরিমানা হবে। এ মাস থেকেই শুরু হবে তা ইনশাআল্লাহ। গত জানুয়ারি মাসের শেষার্ধে পল্টনে সাংরিলা রেস্তোরাঁয় ভাগ্নের বিয়েতে খেতে গিয়ে কিচেন দেখে কিছু পরামর্শ দিয়ে এসেছিলাম। পাত্তা দেয়নি। একই অবস্থা। আজ ৩ লাখ টাকা জরিমানা গুনতে হয়েছে তাঁদের। অথচ এক লাখ টাকা খরচ করলেই সমাধান হত স্থায়ী। কল্যাণ হত মানুষের, আমাদের সন্তানদের। কেউ ছাড় পাবেন না।
আমরা এই মুজিব বর্ষেই ফুড সেইফটি রিলেটেড অনেক বিষয় সমাধান করব ইনশাআল্লাহ। ভোজ্যতেল এবং ডাল্ডা ও বনস্পতির ট্রান্স ফ্যাটি এসিডের সহনীয় মাত্রা নির্ধারণ, কীটনাশকের হেভি মেটাল, ট্যানারি বর্জ্য নিয়ন্ত্রণ, লেড মুক্ত ব্যাটারি প্রবর্তন সহ খাদ্য শৃঙ্খলের সব ধরণের হ্যাজার্ড দূর করা সহ একটি ভাল অবস্থানে যেতে পারব ইনশাআল্লাহ। বোরো সিজন এবং কৃষি উতপাদন যাতে ব্যহত না হয়, সেজন্য সময় দিয়ে আগামি ১ জুলাই থেকে কীটনাশকের সব চালান পোর্টে আসার পর হেভি মেটাল পরীক্ষা বাধ্যতামূলক করা হয়েছে। এই তারিখ আর পরিবর্তন করা হবে না। আমি কোথাও বদলি হইনি। এখনো আছি বাংলাদেশ নিরাপদ খাদ্য কর্তৃপক্ষে। যে কয়দিন আছি সন্তানদের জন্য যুদ্ধ করেই যাব।
আপনারা কেউ জানেন না, একটি পণ্য ঠিক করতে গিয়ে সরকারের ৮০০ কোটি টাকার ক্ষতির দায় চাপানো হয়েছিল আমার উপর। তবুও আমাদের সন্তানদের ভবিষ্যতের কথা চিন্তা করে মাথা নত করিনি। সে পণ্য এখন বিপদ মুক্ত। একটি পণ্য ঠিক করতে গিয়ে কোম্পানির লোকজনের সামনে ঘুষখোর, জামাত বিনএনপি আর গালাগালি করেব তখুনি আমাকে বের করে দেয়ার নির্দেশ দেয়া হয়েছিল। মাথা নত করিনি। দেশবাসী সহ মাননীয় প্রধানমন্ত্রী খান সেটা। সম্পূর্ণ বিপদ মুক্ত তা এখন। আড়াই বছর আগে আমি যোগদানের আগ পর্যন্ত একটি পণ্য টেস্ট করা হয়নি কোন ল্যাবে। এমন কোন পণ্য নেই যা এখন পরীক্ষা করা হয়নি। অসংখ্য পণ্য ঠিক হয়ে গেছে এবং হচ্ছে। কোটি কোটি টাকার ক্ষতিকর পণ্য বন্দরে আটকে আছে। শত চেষ্টা করেও খালাস করতে পারছে না। পারবেও না ইনশাআল্লাহ। অনেক সমস্যা বের করা হয়েছে, যা আগে কেউ কখনো চিন্তা করতে পারেনি। এখন শুধু সমাধানের পালা। সব কোম্পানির পণ্যের মেয়াদ উত্তীর্ণের গাইড লাইন এবং বৈজ্ঞানিক ডাটা আসা শুরু হয়েছে। এখন পরীক্ষা এবং পর্যবেক্ষণের পালা। আন্দাজে তারিখ দেয়ার সন্দেহ দূর হয়ে যাবে। একেবারে ছোট শিল্পের জন্য গাইড লাইন বা এসওপি তৈরি করতে সাহায্য করা হবে। অনেক পথ, অনেক স্বপ্ন। হয়ত পূরণ করতে পারব না তা। চলে যেতে হবে আমাকে।
ধন্যবাদ বাংলাদেশ রেল এবং ক্যাটারিং সার্ভিস প্রোভাইডারকে এই পরিবর্তন আনার জন্য। আমরা গত মাসের ২৫ তারিখ পর্যন্ত সময় দিয়েছিলাম। দেখতেও তো ভাল লাগছে। এ আনন্দ তো শুধু যাত্রীর নয়, সরকারি প্রতিষ্ঠান তথা রেল, সাথে ক্যাটারিং সার্ভিসের। চিত্রটি উদয়ন এক্সপ্রেসের। পরিবর্তন আসবেই এবং তা স্থায়ী হবে ইনশাআল্লাহ। এক নতুন বাংলাদেশ গড়ব আমরা।
